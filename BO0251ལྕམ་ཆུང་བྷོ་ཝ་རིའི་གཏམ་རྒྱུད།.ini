ལྕམ་ཆུང་བྷོ་ཝ་རིའི་གཏམ་རྒྱུད།
[ཧྥ་རན་སི] གྷེ་སི་ཐེ་ཝོ.ཧྥོ་ལོ་བྷེ་ཁྲེ་ཡིས་བརྩམས།


༄༅། །ཧྥ་རན་སིའི་སྐད་དུ་མ་ཊམ་བྷོ་ཝ་རི། རྒྱ་ནག་སྐད་དུ་པའོ་
ཧྥ་ལི་ཧྥུ་རེན། བོད་སྐད་དུ། ལྕམ་ཆུང་བྷོ་ཝ་རིའི་གཏམ་རྒྱུད། སྔོན་
བྱོན་ལོ་ཙཱ་བ་དྲིན་ཅན་རྣམས་ལ་ཕྱག་འཚལ་ལོ། །

ལེའུ་དང་པོ།

གཅིག ངེད་ཚོ་རང་སྦྱོང་འཚོག་བཞིན་ཡོད། གློ་བུར་དུ་སློབ་སྤྱི་ཡར་འཛུལ་ཡོང་བ་དང་ཁོང་
གི་རྗེས་ལ་སློབ་གོས་མ་གྱོན་པའི་སློབ་མ་གསར་པ་ཞིག་དང་། སློབ་གྲྭའི་བཟོ་པ་ཞིག་ཀྱང་
འཛུལ་ཡོང་ཞིང་། བཟོ་པས་སློབ་མའི་ཡིག་ཅོག་ཆེན་པོ་ཞིག་ཁྱེར་འདུག གཉིད་ལྕོག་
རྒྱག་བཞིན་པའི་སློབ་མ་ཡང་གཉིད་ལྕོག་ལས་སད་ནས་རེ་རེ་བཞིན་ཡར་ལངས་ཤིང་། ཧ་
ལམ་སྦྱོང་ཚན་ལ་བར་ཆད་བྱུང་བ་ལྟར་སྣང་།
སློབ་སྤྱིས་ངེད་ཚོ་སྡོད་དགོས་པའི་ལག་བརྡ་ཞིག་བྱས། དེ་ནས་ཁ་ཕྱིར་སློག་སྟེ་སྐད་
ཤུགས་ཆུང་ངུས་འཛིན་བདག་ལ། “སྐུ་ཞབས་ལོ་ཅེ་ལགས། བྱིས་པ་འདི་ཁྱེད་ལ་མངགས་
བཅོལ་ཞུ་ཡི་ཡིན། ཁོ་པ་ལོ་རིམ་ལྔ་པ་འགྲིམ་དུ་ཆུགས་དང་། ཁོ་པའི་སྦྱངས་འབྲས་དང་
སྤྱོད་ལམ་གཉིས་ཀ་ཚད་དང་ལོན་ཚེ། ཁོ་པ་མུ་མཐུད་འཛིན་གྲྭ་མཐོ་གྲས་འགྲིམ་དུ་འཇུག
ཁོའི་ན་ཚོད་ཆུང་ཆུང་མ་རེད ཅེས་སྨྲས།
སློབ་མ་གསར་པ་དེ་སྒོ་རྒྱབ་ཀྱི་གྲུ་ཟུར་དུ་བསྡད་ཡོད་པས་སྒོ་ཕྱེ་བའི་ཚེ་ན་སུས་ཀྱང་
མི་མཐོང་། ཁོ་པ་གྲོང་གསེབ་པ་ཞིག་ལགས་ཤིང་། ཕལ་ཆེར་ལོ་བཅོ་ལྔ་ཙམ་ཡིན་ཤས་ལ། གཟུགས་སྟོབས
ས་ང་ཚོ་སུ་རུང་ལས་ཆེ། ཁོའི་མགོ་སྐྲ་དཔྲལ་བའི་མདུན་ནས་སྙོམས་པོར་
བྲེགས་ཡོད་པས་གྲོང་གསེབ་ཀྱི་མཆོད་ཁང་ནང་དུ་གླུའི་མཆོད་པ་འབུལ་མཁན་གྱི་བྱིས་
པ་ཞིག་དང་འདྲ། ཕར་བལྟས་ཚོད་ལ་ཁ་ལ་ཉན་ཞིང་ངོ་ཚ་སྨིན་པོ་ཞིག་ལགས། ཁོའི་ཕྲག་
ཞེང་དེ་ཙམ་ཆེན་པོ་མེད་ནའང་ཕར་ལྟ་དུས་ཁོའི་སྟོད་གོས་ཧ་ཅང་དམ་པ་དང་།
འཚེམ་ཁ་བྲལ་བའི་སྲུབས་ནས་ཉི་མས་འཚིག་ནས་སྨུག་པོར་གྱུར་པའི་ལག་ངར་མཐོང་
ཕུ་ཐུང་གི་བས། བལྟས་པ་ཙམ་གྱིས་ཕུ་ཐུང་བརྫེས་ནས་ངལ་རྩོལ་བྱ་རྒྱུར་གོམས་པ་ཞིག་ཡིན་པ་ཤེས་
ཐུབ། དོར་མ་ཁམ་པ་དེ་དཔུང་ཐག་གིས་འཐེན་དྲགས་ནས་ཨུ་སུ་སྔོན་པོ་གྱོན་པའི་རྗེ་ངར་
ཕྱི་རུ་མངོན། རྐང་པར་འཇུར་རྩི་ཟད་པ་དང་ལྕགས་གཟེར་བཏབ་པའི་འཇུར་རྟ་ཆ་ཞིག་གྱོན་འདུག
ཚང་མས་དཔེ་ཆ་བློ་འཛིན་བྱེད་པའི་ཚེ། ཁོས་རྣ་བ་ཀྲོང་ཀྲོང་གིས་ཉན་པའི་ཚུལ་
ནི་རི་དྭགས་གླིང་བུར་ཉན་པའི་རྗེས་སུ་འགྲོ་ཞིང་། རྐང་པ་འདེགས་མི་ཕོད་ལ་ལག་ངར་
ཡང་སྒྲོག་ཙེའི་ཐོག་འཇོག་མི་ཕོད། ཆུ་ཚོད་གཉིས་པར་སློབ་ཚན་གྲོལ་བརྡ་གྲག་པའི་ཚེ།
གལ་ཏེ་འཛིན་བདག་གིས་དྲན་སྐུལ་མ་བྱས་ན་ཁོ་པས་ང་ཚོ་དང་ལྷན་དུ་བང་སྒྲིག་དགོས་ལུགས་ཀྱང་མི་ཤེས།
ངེད་ཚོར་གོམས་གཤིས་ཤིག་ཡོད་པ་དེ་ནི། སློབ་ཁང་ནང་འཛུལ་མ་ཐག་ཞྭ་མོ་ཕུད་
ནས་ས་སྟེང་དུ་དབྱུགས་ཏེ་ལག་པར་ཉར་མི་དགོས་པ་བྱེད་ཅིང་། སྒོ་འཛུལ་མ་ཐག་ཞྭ་མོ་
རྐུབ་སྟེགས་ནར་མོའི་འོག་ཏུ་དབྱུགས་ནས་གྱང་རྩར་སླེབས་པ་བགྱིས་ཏེ་ཐལ་རྡུལ་འཚུབ་
བེར་གཏོང་རྒྱུ་དེ་ང་ཚོའི་ལུགས་སྲོལ་ལ་གྱུར་ཟིན།
སློབ་མ་གསར་པ་དེས་ང་ཚོའི་བྱེད་སྟངས་ལ་དོ་སྣང་མ་བྱུང་བའམ་ཡང་ན་མི་གཞན་
དག་ལྟར་བྱེད་མ་ཕོད་པ་གང་རུང་། སློབ་ཚན་མ་འཚོགས་གོང་གི་འདོན་པ་བཏོན་ཟིན་
རྗེས་ཞྭ་མོ་ལྕེ་ལྷེབ་ཅན་དེ་སོ་སོའི་པུས་མོའི་ཐོག་བཞག་འདུག ཁོའི་ཞྭ་མོ་ནི་རྒྱུ་ཆ་ལྷག་མ
རུབ་བསྡུས་ཀྱིས་བཟོས་པ་དང་འདྲ་བར་ལྤགས་ཞྭའམ། དམག་ཞྭའམ། རྒྱ་གར་ཞྭ་མོའམ།
ཡང་ན་ཉལ་ཞྭ་གང་རུང་དང་མི་འདྲ་བར་གང་ལྟར་གོང་ཁེ་པོ་ཡིན་ཞིང་། བཟོ་ལྟ་མདོག་
ཉེས་པ་ལ་ནི་ང་ཚོ་ལྐུགས་པ་ཚྭ་བཟས་པའི་རྗེས་སུ་སོང་ནས་ངུ་མ་དགོད་ཀྱི་སྣང་བ་ཞིག་
དབང་མེད་དུ་སྟེར། ཞྭ་མོའི་བཟོ་ལྟ་ནི་བྱ་སྒོང་དང་འདྲ་ཞིང་། ནང་ལོགས་ནས་ལྕགས་སྐུད་
ཀྱི་རྒྱང་བུ་བརྒྱབ་པ་དང་། ཞྭ་མོའི་སྐེད་འཆིང་རིམ་པ་གསུམ་ཡོད་པ་ལས་འོག་ནས་རིམ་
པས་སྤུ་མ་དང་རི་བོང་གི་སྤུ་སྤེལ་མའི་ཤོ་སྒྲིག་དང་། དབུས་སུ་སྟོང་སྐུད་དམར་པོའི་གཅད་
དང་ལྡན་པ། དེའི་ཐོད་དུ་རས་ཁུག་ལྟ་བུའི་ཞྭ་མོའི་རི་ཡིན། ཞྭ་ཐོག་ནི་ཟུར་མང་བའི་
མཁྲེགས་ཤོག་ཡིན་པ་དང་། ཤོག་བུའི་ཐོག་རི་མོ་རྙོག་ལ་ཚོན་མདངས་བཀྲ་བའི་ཕར་ཆིན་
བརྒྱབ་ཡོད་པ་དང་། ད་དུང་ཕོད་འཛར་རིང་པོ་ཞིག་བསྒར་ཡོད་པའི་རྩེ་མོར་གསེར་སྐུད་
ཀྱིས་བསླས་པའི་རྒྱ་གྲམ་དམར་པོ་ཞིག་ཏོག་གི་ཚུལ་དུ་བཏགས་འདུག
ཞྭ་མོ་གསར་པ་ཡིན་པས་ཞྭ་མོའི་ལྕེ་ལྷེབ་ནས་འོད་མདངས་འཚེར།
རྒན་ལགས་ན་རེ། ཡར་ལོངས།
ཁོ་ཡར་ལངས་མ་ཐག་ལྕེ་ལྷེབ་ཅན་གྱི་ཞྭ་མོ་སར་ལྷུང་། འཛིན་གྲྭ་ཡོངས་ཀྱི་མི་རྣམས་ཧབ་ཆ་འཆོར།
ཁོས་ལུས་སྒུར་ནས་ཞྭ་མོ་ཡར་སྒྲུག གམ་གྱི་སློབ་མ་དེས་ཁོ་ལ་དཔུང་ཟུར་ཞིག་
བརྒྱབ་པས་ཞྭ་མོ་སླར་ཡང་ཟག་པ་དང་ཁོས་སླར་ཡང་ཡར་སྒྲུག
རྒན་ལགས་ཀྱིས་ཀུ་རེ་དང་བཅས་ཏེ། སེམས་ཁྲལ་མ་བྱེད། ཁྱོད་ཀྱི་རྒྱལ་པོའི་ཅོད་
པན་འཕྲོག་བརླག་འགྲོ་མི་སྲིད་ཟེར།
སློབ་ཕྲུག་རྣམས་གད་མོ་ཆེན་པོ་ཤོར་ཞིང་། ཡ་ང་དགོས་པའི་སློབ་མ་གསར་པ་དེ་ཅི་
བྱ་གཏོལ་བྲལ་དུ་གྱུར་ནས་ཞྭ་མོ་ལག་ཏུ་ལེན་དགོས་སམ་ས་ལ་དབྱུག་དགོས་སམ་ཡང
ན་མགོ་ལ་གྱོན་དགོས་སམ་ཆ་མ་འཚལ་བར་ལུས། མཐར་ཁོ་མར་བསྡད་ནས་ཞྭ་མོ་སྔར་
བཞིན་པུས་མོའི་ཐོག་ཏུ་བཞག
རྒན་ལགས་ཀྱིས། ཡར་ལོངས་ཤིག ཁྱོད་ཀྱི་མིང་ལ་ཅི་ཟེར་ཞེས་དྲིས།
སློབ་མ་གསར་པ་དེས་ཁ་ནང་རྟ་ཕྱུར་མུར་བཞིན་པ་ལྟར་གོ་བརྡ་མི་འཕྲོད་པའི་མིང་ཞིག་བཤད།
རྒན་ལགས་ན་རེ། ཡང་བསྐྱར་ཅིག་སྨྲོས་ཤིག
སློབ་མ་གསར་པས་སྔར་བཞིན་མིང་ཁྱད་མཚར་ཞིག་བརྗོད་པས་འཛིན་གྲྭ་ཡོངས་ཀྱི་
སློབ་མ་གད་མོ་དེ་བས་ཆེ་བ་ཤོར།
རྒན་ལགས་ན་རེ། སྐད་ཆེ་ཙམ་གྱིས། སྐད་ཆེ་ཙམ་གྱིས་ཞེས་ཤུགས་ཀྱིས་སྨྲས།
དེས་ན་སློབ་མ་གསར་པ་དེས་སེམས་ཐག་བཅད་ནས་ངག་སྒོ་ཡངས་པར་ཕྱེ་བ་དང་
སྲོག་མགོ་མི་ཐོན་པའི་ཚད་ལ་སླེབས་པ་ལྟར་གྱི་སྒོ་ནས། བྱ་ཕོ་ཧྭ་ལི་ཞེས་བརྗོད།
ད་ཡིན་ན་སྲན་ཡོས་རྔོས་སོང་། སྐད་ཅོར་དང་དགོད་སྒྲ་དེ་མ་ཐག་ཆེ་རུ་སོང་ནས་
ཟིང་ཟིང་ལོང་ལོང་དུ་གྱུར། ལ་ལའི་སྐད་ཅོར་གྱིས་རྣ་ལ་གཟེར་སྟེར་བ
སྐད་ཅོར་སྤྱང་ཀིའི་ངུ་སྐད་འདྲ་ལ། ལ་ལ་ཁྱི་ཟུག་པ་ལྟར་སྣང་། ལ་ལས་རྐང་པ་འཁྲབ། ལ་
ལ་ན་རེ། “བྱ་ཕོ་ཧྭ་ལི། བྱ་ཕོ་ཧྭ་ལི” ཞེས་ལད་མོ་བྱེད། གཞི་ནས་སྐད་ཅོར་ཐར་ཐོར་ཙམ་
ལས་མ་ལྷག་པ་དང་སྐད་ཅོར་རིམ་པས་འཇགས། འོན་ཀྱང་སྟར་པ་དང་པོའི་རྐུབ་སྟེགས་
ནར་མོ་ནི་འབར་ཟིན་པའི་ཤོག་སྦག་ཕྲེང་ཤལ་ཞིག་དང་འདྲ་བར་མཚམས་མཚམས་
ལ་སླར་ཡང་འབར་སྐད་རེ་གཉིས་གྲགས་པ་ཇི་བཞིན་གནོན་མི་ཐུབ་པའི་དགོད་སྒྲ་རེ་
གཉིས་ག་དུས་གྲགས་མིན་མ་ངེས། རྒན་ལགས་ཀྱིས་ཆད་པ་གཅོད་པའི་སྦྱོང་ཚན་གྱི་
བརླན་གཤེར་གྱིས་ཤོག་སྦག་བརླན་པར་བྱས་པས། ད་གཟོད་སློབ་ཁང་ནང་གི་སྒྲིག་ལམ་
རིམ་པས་སླར་གསོ་བྱུང་། རྒན་ལགས་ཀྱིས་སློབ་མ་གསར་པར་དཔོད་བྲིས་གཏོང་བ་དང་
སྦྱོར་ཀློག་རྒྱག་པ་སོགས་ཡང་སྐོར་བསྐྱར་སྐོར་གྱིས་བཀླགས་རྗེས་ད་བྱེད་དུས་ཁོའི་མིང་
ལ་ཆ་ལི་བྷོ་ཝ་རི་ཟེར་གྱི་ཡོད་པ་རྟོགས། དེས་ན་ཡ་ང་དགོས་པའི་སློབ་མ་གསར་པ་དེ་
འཆད་སྟེགས་མདུན་གྱི་སློབ་མ་ཆུང་གྲས་སྡོད་སར་སྐད་བཏང་། ཁོ་མདུན་དུ་འགྲོ་རྩིས་
བྱས་རྗེས་ཡང་རང་སོར་ལངས།
རྒན་ལགས་ན་རེ། “ཁྱོད་ཅི་ཞིག་འཚོལ་གྱི་ཡོད་དམ།”
ངའི་ཨིན་སློབ་མ་གསར་པ་དེ་འདྲེན་བྱེད་ཕར་ལྟ་ཚུར་ལྟ་དང་བློ་རྣལ་ལ་
མི་བབ་པར་དངངས་སྐྲག་དང་བཅས་དེ་ལྟར་སྨྲས།
འཛིན་གྲྭ་ཡོངས་རྫོགས་སྙན་ཚིག་ཚིག་རྐང་ལྔ་བརྒྱ་བཤུ་དགོས། རྒན་ལགས་
ཀྱིས་སྔགས་པ་མཐུ་ཆེན་ཞིག་དང་འདྲ་བར་ལངས་འཇགས་ཡོ་ལང་ཆེ་བའི་རླུང་འཚུབ་
ཅིག་སིམ་བུར་བཏང་།
“ཟིང་རྒྱག་མི་ཆོག” རྒན་ལགས་སྐུ་རླུང་བཞེངས་འདུག ཁོང་གིས་ཞྭ་མོའི་ནང་
ནས་ལག་རས་བཏོན་ཏེ་རྔུལ་ཆུས་འཚོས་པའི་བཞིན་རས་འཕྱི་བཞིན་མུ་མཐུད་བརྗོད་
དོན། “ཁྱོད་རང་། སློབ་མ་གསར་པ་ཁྱོད་ལཱ་ཋིན་ཡི་གེའི་བྱ་ཚིག ‘དགོད’ ཀྱི་དུས་
གསུམ་འགྱུར་བ་ཐེངས་ཉི་ཤུ་བཤུས་ཤིག
དེ་ནས་ཁོང་གིས་ངག་ཅུང་འཇམ་པོས་བརྗོད་དོན། “ཁྱོད་རང་གི་ཞྭ་མོ་ཡུད་ཙམ་
སོང་རྗེས་རྙེད་འོངས། སུས་ཀྱང་འཕྲོག་མི་སྲིད།”
ཐམས་ཅད་འཇམ་ཅག་གེར་གནས་པ་དང་མགོ་བོ་སྒུར་སྒུར་གྱིས་སྦྱོང་ཚན་འབྲི་
བཞིན་མཆིས། སློབ་མ་གསར་པ་དེ་ལུས་ཚུགས་འདྲོང་པོར་ཆུ་ཚོད་གཉིས་ཏག་ཏག་བསྡད་
ཅིང་། སུའི་སྨྱུ་གུའི་རྩེ་ནས་འཕུར་ཡོང་མིན་མི་ཤེས་པའི་ཤོག་སྒྲིལ་གྱིས་ཁོའི་ངོ་གདོང་
སྣག་ཚས་ནོག་པར་བྱས་ནའང་ཁོས་ལག་པས་ཕྱིས་ཙམ་རེ་བྱེད་པ་ལས་སྔར་བཞིན་གཡོ་
འགུལ་མེད་པར་གནས་པ་དང་། ཐ་ན་མགོ་བོ་དགྱེ་ནས་ལྟ་ཙམ་ཡང་མི་བྱེད།
དགོང་མོའི་རང་སྦྱོང་ཚུགས་རྗེས་ཁོས་སྒྲོག་ཙེའི་ནང་ནས་ཕུར་ཤུབས་བཏོན་པ་དང་
ཡིག་ཆས་གྲལ་སྟར་འགྲིག་པོ་སྒྲིག གཟབ་གཟབ་ནན་ནན་གྱིས་ཐིག་ཤིང་བླངས་ནས་
ཤོག་བུའི་ཐོག་ཐིག་བཏབ། ང་ཚོ་ཁོས་སྙིང་རུས་ཆེན་པོས་ཚིག་གྲུབ་རེ་རེ་བཞིན་སུན་
སྣང་མེད་པར་ཚིག་མཛོད་འཚོལ་བཞིན་པ་ལ་བལྟས། ཨ་ཅང་ཅང་། ཁོས་དེ་ལྟ་བུའི་སྙིང་
རུས་བྱས་པས་ད་གཟོད་ལོ་རིམ་དམའ་སར་འབབ་དགོས་མ་བྱུང་། ཁོས་བརྡ་སྤྲོད་ཡི་གེའི་
འཇུག་པ་རགས་ཙམ་ཤེས་ནའང་ཚིག་གྲུབ་ཀྱི་བརྗོད་པ་བཟོ་བར་མི་མཁས། ཁོའི་ལཱ་ཋིན་
ཡི་གེ་ནི་གྲོང་ཚོ་དེ་གའི་ཆོས་དཔོན་གྱིས་བསླབས་པ་ལགས་ཤིང་། ཁོའི་ཕ་མས་གྲོན་ཆུང་
གི་ཆེད་དུ་ནར་འགྱངས་གཏན་ནས་བྱེད་ཐབས་མེད་པའི་མཚམས་བར་ཁོ་སློབ་གྲྭར་སྐྱེལ་འདོད་མ་བྱས།
ཁོའི་ཕ་ཆ་ལི•ཌ་ཉི•པ་ཐོ་རུ་མེ•བྷོ་ཝ་རི་ནི་དང་ཐོག་དམག་མིའི་སྨན་པའི་ལག་རོགས་
ཡིན། ༡༨༡༢ ལོའི་གཡས་གཡོན་གྱི་དམག་བསྡུའི་གྱོད་གཞིའི་ནང་ཐག་ཞོར་འབྲེང་དྲུད་
ཕོག་པས་དཔུང་སྡེ་ནས་ཁ་མི་འབྲལ་ཀ་མེད་བྱུང་། སྟབས་ལེགས་པ་ཞིག་ལ་ཁོ་ཕོ་བཟོ་དོད་
པོ་ཡོད་པ་དེས་ཞྭ་གོས་ཚོང་ཁང་གི་སྦྱིན་བདག་གི་བུ་མོའི་ཡིད་དབང་འཕྲོག་པས་དེ་དང་
སྦྲགས་ནས་ཧྥ་རན་སིའི་སྒོར་མོ་ཁྲི་དྲུག་གི་སྟེར་སྒོ་རག ཁོ་སྟེར་བཟོ་དོད་ལ་འུར་གཏམ་ཤོད་
རྒྱུར་མཁས། ཁོའི་ཀོ་འཇུར་ཐོག་གི་རྟ་ཚེར་ལས་ག་དུས་ཡིན་ནའང་སིང་སིང་གི་སྒྲ་སྒྲོག
རྒྱ་དང་སྨ་ར་འདྲེས། མཛུབ་མོར་ག་དུས་ཡིན་ནའང་ཚིག་ཁེབས་འདོགས། གྱོན་པ་གཙང་
ལ་སྤུས་ཤས་ལེགས་པས་ཕྱི་བཟོ་དཔའ་རྒོད་ཅིག་དང་འདྲ་ལ། འདྲིས་བདེ་གཤིབ་བདེ་ནི་
བྲིན་སྐུལ་ཚོང་པ་ཞིག་དང་མཚུངས། གཉེན་སྒྲིག་ཟིན་རྗེས་ཀྱི་ལོ་གཉིས་གསུམ་ནང་བཟའ་
ཟླའི་སྟེར་སྒོའི་དྲིན་གྱིས་ཟ་མ་ལེགས་པོ་ཟ་བ་དང་ཞོགས་པ་འཕྱི་པོ་བར་མལ་ལས་མི་ལྡང་།
དཀར་ཡོལ་གྱི་རྒྱུ་ལས་བཟོས་པའི་གང་ཟག་ཐ་མི་ཁ་ཡང་ཡང་འཐེན་པ་དང་། དགོང་མོ་ཟློས་
གར་མ་བལྟས་པར་ཁྱིམ་དུ་མི་ལོག ད་དུང་ཁོ་ཧྥེའི་ཇ་ཁང་གི་རྒྱུན་མགྲོན་ལགས། གྱོས་པོ་
འདས་རྗེས་ཤུལ་བཞག་རྒྱུ་ནོར་དེ་ཙམ་མེད་པས་ཁོ་དགའ་པོ་མི་བྱུང་། འཁལ་འཐག་བཟོ་གྲྭ་
ཞིག་བཙུགས་ཀྱང་མ་རྩ་མ་ལྷོགས་པས་གྲོང་གསེབ་ཏུ་མི་ལོག་ཀ་མེད་བྱུང་བ་དང་དེ་གར་
འཇོན་ཐང་འདོན་དགོས་སྙམ། འོན་ཀྱང་ཁོས་རས་འཐག་མི་ཤེས་ལ་སོ་ནམ་ཞིང་ལས་ཀྱང་
མི་ཤེས། ཁོའི་རྟ་ཕོ་དེ་ནི་འགྲོས་ཆེན་བཞོན་རྟ་ཉན་པ་ལས་རྨོན་རྟ་མི་ཉན། ཁོའི་ཀུ་ཤུའི་ཨ་
རག་ཟོམ་དང་ཟོམ་བཀང་བ་དག་ཕྱིར་འཚོང་བྱ་མ་ཡིན་པར། དམ་བི་དང་དམ་བི་བྱས་ཏེ་
བཏུང་བྱར་གྱུར། ཁོའི་ར་བའི་ནང་གི་བྱ་དེ་དང་ཡ་ཙེ་ཡག་ཤོས་དེ་དག་སོ་སོའི་ཁ་གསོ་བྱེད་
དུ་གྱུར། ཁོའི་ཕག་སྣུམ་ཡང་འོད་ཁྲིག་ཁྲིག་གི་འཇུར་རྟ་འབྱིད་སྣུམ་ལ་གྱུར། དེ་ལྟར་ཡུན་
རིང་མ་སོང་བར་ཁོས་རང་ཉིད་ཕྱུག་པོ་བྱེད་འདོད་ཀྱི་རེ་སྟོང་ཚང་མ་འདོར་དགོས་པ་ཤེས།
དེ་རྗེས་ཁོས་ལོ་གཅིག་ལ་བོགས་གླ་ཧྥ་རན་སིའི་སྒོར་མོ་ཉིས་བརྒྱ་སྤྲད་དེ་ཡུལ་ཁེ་
ཀྲོའུ་དང་ཕི་ཁ་ཏི་འབྲེལ་མཚམས་ཀྱི་གྲོང་ཚོ་ཞིག་ནས་ཕྱེད་གཞིས་ཀ་དང་ཕྱེད་སྡོད་ཁང་
ལོ་བའི་ཁང་པ་ཞིག་གླས། ཁོ་ཡི་ཐང་རྦད་དེ་ཆད་པ་དང་། ཐམས་ཅད་ལ་ཁ་གཏོང་བཞིན་
རང་ལོ་ཞེ་ལྔ་ནས་བཟུང་། སུ་དང་ཡང་འབྲེལ་བ་མི་བྱེད་པར་འཇིག་རྟེན་ལ་ཞེན་པ་ལོག་
སོང་ཞེས་དབེན་འཇམ་གྱི་འཚོ་བ་སྐྱེལ་རྒྱུར་ཐག་བཅད།
ཁོའི་བཟའ་ཟླ་སྔོན་ཆད་ཁོ་ལ་སྨྱོ་བ་ལྟར་བརྩེ་བས་ཡོད་ཚད་ཁོའི་གང་ཟེར་ལ་ཉན་
པར་བྱེད། བློ་ཕམ་པ་ཞིག་ལ་ཁོ་ལ་ཇི་ཙམ་བསྟུན་ན་དེ་ཙམ་མཛའ་བཤེས་རྒྱང་དུ་འགྲོ་
བ་ཤེས། མོ་དང་ཐོག་གཤིས་ཀ་བལ་ལྟར་འཇམ་པ་དང་བརྩེ་དུང་ཕྱིའི་རྣམ་འགྱུར་ནས་
མཚོན་ཐུབ་པ་དང་ཁོ་གཅིག་པུ་ལ་མ་གཏོགས་བརྩེ་དུང་མི་སྟོན། རྗེས་སུ་ན་སོ་ཆེ་རུ་
སོང་རྗེས་ཁ་ཤོར་བའི་ཆང་སྐྱུར་མོར་སོང་བ་ཇི་བཞིན་གཤིབ་མི་བདེ་བ་དང་། ཁ་མང་བ།
གཤིས་ཀ་འཚབ་འཚུབ་ཅན་དུ་གྱུར། མོས་དཀའ་སྡུག་མང་པོ་ཞིག་མྱངས་ཟིན། ཐོག་མར་
ཁྱོ་བོས་སྦྲང་ནག་རྫབ་དོང་ལ་ཆགས་པ་བཞིན་གྲོང་ཚོའི་ནང་གི་འཕྱོན་མ་ཐུག་ཚད་དང་
འབྲེལ་བ་བྱེད་པ་དང་། མཚན་མོ་ར་འདག་པ་ལྟར་བཟི། གཟུགས་པོ་ཆང་དྲིས་ཡོངས་སུ་
འགོས་ནས་ཐ་ཤལ་གྱི་ས་ཆ་མང་པོ་ཞིག་ནས་ཁྱིམ་དུ་བསྐྱལ་ཡོང་ཡང་མོས་འཁང་ར་མ་
བྱས། རྗེས་སུ་མོའི་ལ་རྒྱ་ལ་རྡབ་རྡེག་ཕོག་པས་ཁ་མི་གྲག་པར་སྡུག་སྒོམ་རྒྱག་པ་དང་ཉི་མ་
གང་འཁྱོལ་གྱིས་མི་ཚེ་གང་པོ་བསྐྱལ། མོ་ད་དུང་ཤར་རྒྱུག་ནུབ་རྒྱུག་གིས་བྲེལ་བ་འཚུབ་
འཚུབ་བྱེད་དགོས་ཤིང་། གཏུག་བཤེར་ངོ་ཚབ་དང་ངོ་འཕྲད་དགོས་པ་དང་། ཁྲིམས་རའི་
ཁྲིམས་དཔོན་དང་ཐུག་འཕྲད་བྱེད་དགོས་པ། དུས་བཀག་འཛིན་ལོར་གྱི་དུས་ཚོད་ག་དུས
སླེབས་མིན་ངེས་དགོས་པ། དངུལ་བུན་འཇལ་དུས་འགྱངས་རེའི་ལག་རྒྱུད་སྒྲུབ་དགོས་པ།
ད་དུང་ཁྱིམ་དུ་འཚེམ་འཚེམ་སྒྲོག་སྒྲོག་དང་། ཁྲུད་ཁྲུད་ཤལ་ཤལ། བཟོ་པར་ལྟ་སྐུལ། གླ་ཆ་
སྤྲོད་པ་སོགས་ཚང་མར་འགན་འཁུར་དགོས་ཀྱི་ཡོད། འོན་ཀྱང་མོའི་ཁྱོ་བོ་ནི་གང་ལའང་
ཇུས་གཏོགས་མི་བྱེད་པར་ཞོགས་པ་ནས་དགོང་མོ་བར་ཟ་རི་ཟི་རི། ཉབ་བེ་ཉོབ་བེ། ཧ་ལམ་
མི་ཐམས་ཅད་ལ་ཁྲོས་པ་ལྟར་སྣང་ཞིང་། རིག་པ་ཅུང་དྭངས་པའི་སྐབས་མོ་ལ་བཀའ་དྲིན་
ལོག་འཇལ་གྱི་ཅ་ཅོ་སྒྲོག་པ་དང་། དྲོད་ཐབ་ཀྱི་འཁྲིས་སུ་ཐ་མི་ཁ་འཐེན་གིན་གོ་ཐལ་ནང་
ལུད་པ་འདོར་བཞིན་སྡོད།
མོ་ལ་ཕྲུ་གུ་བུ་ཞིག་སྐྱེས་རྗེས་ནུ་སྦྱིན་མ་མ་ལ་གསོ་རུ་མི་འཇུག་ཀ་མེད་བྱུང་། ཁོ་འོ་
ཐག་བཅད་ནས་ཁྱིམ་དུ་སླེབས་རྗེས་རྒྱལ་སྲས་ཤིག་དང་འདྲ་བར་གཅེས་ལངས་བཏང་
ཞིང་། ཨ་མས་ཤིང་འབྲས་ཀྱི་ཞོ་བྱིན་ན། པ་ཕས་ཁོ་རྐང་རྗེན་མར་གང་སར་རྒྱུག་ཏུ་འཇུག
ད་དུང་མཚན་ཉིད་རིག་པ་བ་ཞིག་ཡིན་པ་ལྟར་གཅེས་ཕྲུག་དེ་གཅེར་བུར་བསྡད་ན་དེ་
བས་སྐྱིད་པ་ཡོང་གི་རེད་ཟེར། ཕ་མ་གཉིས་ཀྱིས་ཕྲུ་གུ་ལ་འཛིན་པའི་བྱེད་སྟངས་རྦད་དེ་
རྒྱབ་འགལ་ཡིན་ཞིང་། ཕའི་བསམ་ཚུལ་ལ་སྐྱེས་པ་ཁྱོ་ག་ཞིག་གི་ཕུགས་བསམ་ཡོད་པས་
ཁོས་སི་པ་ཏ་ཁ་སི“ལྟར་བུ་ལ་སྦྱོང་བརྡར་ནན་པོ་སྤྲས་ཏེ་ཁོ་དཔའ་ཆ་ཐང་པོ་ཞིག་ཏུ་སྦྱོང་
བརྡར་བྱས། ཕས་གཅེས་ཕྲུག་དེ་དགུན་ཁ་ཁང་པའི་ནང་མེ་མ་བཏང་བར་ཉལ་དུ་འཇུག་པ་
དང་། བུ་རམ་ཤིང་གི་ཨ་རག”ཧུབ་ཆེན་གྱིས་འཐུང་དུ་འཇུག་པ། ཡེ་ཤུའི་མཆོད་ཁང་གི་
ཁྲོམ་སྐོར་བ་ཐུག་སྐབས་བཙོག་གཏམ་བརྗོད་དུ་འཇུག འོན་ཀྱང་ཕྲུ་གུ་དེའི་རང་གཤིས་
གཡུང་དྲགས་པས་ཕའི་རེ་བ་སྟོང་ཟད་དུ་གྱུར། ཨ་མས་ཕྲུ་གུ་དེ་ག་དུས་ཡིན་ནའང་རང་
གི་འཁྲིས་སུ་ཉར་ནས་ཁོ་ལ་ཤོག་པང་འདྲ་རོགས་དང་། སྒྲུང་ཤོད་པ། གཅིག་ལབ་རྫོགས་
མེད་རྒྱག་པ་སོགས་སྤྲོ་སྣང་ཁྲོད་དུ་སེམས་འཁྲེང་ཞིག་གིས་བཅིངས་པ་དང་ལབ་རྡོལ་ལ་
རྫོགས་མཐའ་མེད། མོའི་འཚོ་བ་ཡུལ་ཡུལ་པོའི་ནང་སྐྱེལ་དགོས་པས་ཁ་འཐོར་རྒུ་འཐོར་
དུ་སོང་བའི་རེ་སྟོང་གང་ཡོད་ཕྲུ་གུ་དེའི་ཐོག་ལ་བཅོལ། བུ་དེ་ཐོབ་གོ་ས་ཡོད་ལ་གླ་ཕོགས་
ཆེ་བ་ཞིག་ཏུ་རེ་བ་དེ་ནི་མོའི་རྨི་ལམ་ཡིན་པས། ཧ་ལམ་ཁོ་ན་སོ་ལོན་ཟིན་ཏེ་ཕོ་ཉམས་དང་
སྤྱང་གྲུང་དོད་པ་དང་། ལམ་དང་ཟམ་པ་བཟོ་མཁན་ནམ་ཡང་ན་དཔོན་འགན་འཁུར་ནས་
ཁྲིམས་ལག་བསྟར་བྱེད་མཁན་གང་རུང་གི་བྱས་རྗེས་ཅན་ཞིག་ཏུ་སྣང་། ཨ་མས་ཁོ་ལ་ཡི་གེ་
སློབ་པ་དང་། ད་དུང་སྔ་ས་ནས་ཉོས་པའི་ཀང་ཆིན་རོལ་ཆ་དཀྲོལ་ཏེ་གཞས་རེ་གཉིས་ཀྱང་
གཏོང་སྟངས་བསླབས། འོན་ཀྱང་རྒྱུ་ནོར་ལ་དགའ་ཞིང་རིག་གནས་ལ་མཐོང་མེད་པའི་
སྐུ་ཞབས་བྷོ་ཝ་རིའི་ངོས་ནས་བཤད་ན་བྱེད་སྟངས་དེ་ནི་ཧ་ལམ་ཕྲུ་གུ་དེ་གཞུང་བཙུགས་
སློབ་གྲྭར་བཏང་། སླད་མར་དཔོན་གནས་ཆུང་ཆུང་ཞིག་ཉོ་བའམ་ཡང་ན་ཚོང་ཁང་ཞིག་
འཛུགས་ཐུབ་པའི་ཆ་རྐྱེན་ཡིན་པས་དེ་འདྲ་གཏན་ནས་ཡོང་ཐབས་མེད། མ་གཞི་ནས་སྐྱེ་
བོ་ཞིག་ངོ་ལྤགས་མཐུག་ལ་བློ་ཁོག་ལྡན་ན་མི་ཚེ་བློ་ལ་བབ་པ་ཞིག་སྐྱེལ་མི་ཐུབ་པ་མེད་
པའི་ངོས་འཛིན་བྱེད། དེས་ན་བྷོ་ཝ་རིའི་ལྕམ་སྐུ་ནི་མ་མཆུར་སོ་འདེབས་རྒྱུ་ཙམ་དང་ཕྲུ་གུ་
དེ་གྲོང་སྡེའི་ནང་ལས་མེད་དུ་འཇོག་པ་ལས་འོས་མ་བྱུང་།
ཕྲུ་གུ་དེ་གྲོང་སྡེའི་ནང་སོ་ནམ་པ་ཚོའི་རྗེས་འདེད་པ་དང་། ཕོ་རོག་རྡོས་དཀྲོགས་
ནས་གནས་མི་ཆགས་པ་བཟོ་བ། རྒྱུག་ཆུའི་འགྲམ་དུ་བཞུད་ནས་ཚེར་མའི་སེ་འབྲུ་ཟ་
བ། ལག་ཏུ་དབྱུག་རིང་ཞིག་ཐོགས་ཏེ་བྱ་རྫི་བྱེད་ཀྱིན་ཡོད་ཟེར། འབྲས་ལྡན་དུས་སུ་འབྲུ་
རིགས་ཉི་སྐམ་གཏོང་རོགས་དང་ཡང་ན་ནགས་ཁྲོད་དུ་ཤར་རྒྱུག་ནུབ་རྒྱུག་བྱས་ཏེ་སྡོད།
གནམ་ཞོད་པའི་ཚེ་ན་ཁོ་མཆོད་ཁང་གི་སྒོ་མཆོར་འོག་ཏུ་ས་ལ་རི་མོ་བྲིས་ནས་ལག་རྩེད་
རྩེ་བ་དང་། དུས་ཆེན་འཆར་རིམ་བཞིན་མཆོད་ཁང་གི་གཉེར་ཆེན་ལགས་ལ་ཁོ་དྲིལ་
བུ་རྡུང་དུ་འཇུག་རྒྱུའི་རེ་བ་འདོན་ཞིང་། མཆོད་ཁང་གི་དྲིལ་ཐག་སྦོམ་པོ་དེའི་ཐོག་ལུས་
པོ་བཀལ་ནས་ཕར་དཔྱང་ཚུར་དཔྱང་བྱེད་པའི་ཚེ་སོ་སོ་ལྷགས་ཕྱོགས་དང་བསྟུན་ནས་འཕུར་ལྡིང་བྱེད་སྣང་འཆར།
དེས་ན་ཁོ་ཤིང་སྡོང་མཁྲེགས་པོ་ཞིག་ལྟར་འཚར་ལོངས་བྱུང་ནས་ལག་ངར་མཁྲང་ལ་
ངོ་གདོང་སྨུག་ཅིང་ཐང་ཤ་དོད།
ལོ་བཅུ་གཉིས་ལ་སླེབས་སྐབས་ཁོ་ལ་ཡི་གེ་སློབ་རྒྱུར་གཞི་ནས་པ་ཕའི་མོས་མཐུན་
ཐོབ། ཁོའི་ཀ་ཁའི་དགེ་རྒན་ནི་མཆོད་ཁང་གི་ལྷ་ཡབ་ལགས། སློབ་ཚན་ཚུགས་པའི་དུས་
ཚོད་ཐུང་ལ་དུས་ཚོད་གཏན་འཁེལ་མེད་པས་སྦྱངས་འབྲས་དེ་ཙམ་མ་ཐོན། སློབ་ཚན་
ཚང་མ་ལྷ་ཡབ་མཛད་བྲེལ་ཁྲོད་ནས་དུས་ཚོད་སྟོང་པ་བྱུང་མཚམས་ཁྲིད་པར་བྱེད་ཅིང་།
ལྷ་ཡབ་ལགས་ཁྲུས་གསོལ་གྲུབ་ན་འདས་མཆོད་རན་པས་བར་གསེང་ཕྲན་བུ་བྱུང་ན་
མཆོད་ཆས་འཇོག་ཁང་ནང་དུ་ལངས་ནས་བྲེལ་འཚུབ་འཚུབ་ངང་སློབ་ཚན་འཚོགས།
ཡང་ན་དགོང་མོའི་སྨོན་ལམ་གྲུབ་རྗེས་ལྷ་ཡབ་ཕྱི་ལ་དོན་དག་མེད་ཚེ་མི་གཞན་ཞིག་སློབ་
མ་དེ་འབོད་པར་བཏང་སྟེ་དགེ་སློབ་གཉིས་སྟེང་ཐོག་ཏུ་ཡོད་པའི་ལྷ་ཡབ་ཀྱི་གཟིམ་ཆུང་
ནང་འཛུལ་རྗེས་རང་སོའི་གནས་སུ་འཁོད། སྦྲང་བུ་དང་ཕྱེ་ལེབ་ཀྱང་སྒྲོན་འོད་ལ་བསྐོར་
ནས་བྲོ་གར་འཁྲབ། གནམ་གཤིས་ཚ་བ་ཆེ་དུས་ཕྲུ་གུ་ཉོབ་མདངས་ཀྱིས་གཉིད་ལྕོག་
རྒྱག་པ་དང་། ལྷ་ཡབ་ཀྱང་ལག་གཉིས་ལྟོ་བའི་ཐོག་བཞག་སྟེ་ཟ་རི་ཟི་རིའི་ངང་ཡུད་ཙམ་
ལས་མི་འགོར་བར་གཉིད་དུ་ཡུར། སྐབས་འགར་ལྷ་ཡབ་ནད་པའི་སར་མཐའ་མཇུག་གི་
བྱིན་རླབས་གནང་ནས་ལོག་འགྲོ་དུས། ཆ་ལི་ཞིང་ཁའི་ནང་འཚུབ་པོ་བྱེད་བཞིན་ཡོད་པ་
མཐོང་ན་ཁོ་འཁྲིས་སུ་སྐད་བཏང་སྟེ་སྐར་མ་བཅུ་གྲངས་གཤེ་བར་བྱེད། དེ་ནས་གོ་སྐབས་
དམ་འཛིན་གྱིས་ཁོ་ལ་ཤིང་སྡོང་གི་འོག་ཏུ་བྱ་ཚིག་གི་དུས་གསུམ་རྣམ་གཞག་སྐྱོར་དུ་
འཇུག དེ་ཡང་ཆར་པ་བབ་པའམ་ཡང་ན་དེ་ནས་ལམ་འགྲོའི་མི་ཡོད་ན་ཁོ་གཉིས་ཀྱི་སློབ་
ཚན་ཡང་མཚམས་ཆད། དེ་ལྟར་ནའང་ལྷ་ཡབ་ཀྱིས་ཁོའི་རྣམ་འགྱུར་ལ་བློ་ཡིད་ཚིམ་པོ་
བྱེད་པ་མ་ཟད། ཕྲུ་གུ་འདི་དྲན་ཤེས་བརྟན་པོ་འདུག་ཅེས་བསྔགས་བརྗོད་བྱེད།
ཆ་ལི་འདི་ལྟར་བཞག་ན་འགྲིག་ཐབས་མེད་པས་ཨ་མས་དམ་འཛིན་ལྷོད་མེད་བྱས་པ་
ན་ཕ་ཡང་ངོ་གནོང་བའམ་ཡང་ན་སུན་པའི་དབང་ལས་མ་འདས་པས་མཐར་ཨ་མའི་བསམ་
འཆར་ལ་ཉན། གང་ལྟར་ནའང་ཡང་བསྐྱར་ལོ་གཅིག་འགྱངས་རྗེས་བྱིས་པ་འཚུབ་པོ་དེ་
དམ་པའི་སྐུ་གཟུགས་ཐོག་མ་མཇལ་བའི་ཆོ་ག་གྲུབ་རྗེས་སྐད་ཆ་བྱ་རྒྱུ་བྱས།
ཟླ་བ་དྲུག་ཡུད་ཙམ་ཞིག་ལ་འདས། ལོ་གཉིས་པའི་ཟླ་བ་བཅུ་པའི་ཟླ་སྨད་ལ་ཆ་ལི་ད་
གཟོད་གྲོང་ཁྱེར་རུ་ཨང་སློབ་འབྲིང་དུ་འཛུལ་ཞིང་། དེ་དུས་འཕགས་པའི་རོ་མན་དུས་
ཆེན”སྐབས་ལ་ཡིན་པས་ཁོའི་ཕ་ལྟད་མོ་ལྟ་བར་ཡོང་ཞོར་ལ་ཁོ་འཁྲིད་འོངས།
ལོ་མང་པོ་ཞིག་འདས་ཟིན་པས་ཁོའི་གནས་ཚུལ་མང་པོ་ཞིག་ང་ཚོ་སུ་ལ་ཡང་ཤོད་
རྒྱུ་མེད། ཤོད་རྒྱུ་ཡོད་པ་ནི་ཁོ་གཤིས་ཀ་འཇམ་ལ་རྩེད་མོ་རྩེ་དུས་ལ་རྩེད་མོ་རྩེ་བ་དང་།
དཔེ་དེབ་ཀློག་དུས་ལ་དཔེ་དེབ་ཀློག་པ། སློབ་ཁང་ནང་སློབ་ཚན་ཉན་པ་དང་ཉལ་ཁང་ནང་
ཉལ་བ། བཟའ་ཁང་ནང་ཟ་མ་ཟ་བ་བཅས་ཙམ་རེད། ཁོའི་ཁྱིམ་མིའི་ངོ་ཚབ་ནི་ལག་ཤུབས་
ཁྲོམ་ལམ་གྱི་ལྕགས་རིགས་སྡེབ་ཚོང་ཁང་གི་སྦྱིན་བདག་ཅིག་ལགས་ཤིང་། ཟླ་བ་མི་རེ་ངོ་
རེར་རེས་གཟའ་ཉི་མ་ཞིག་ལ་ཚོང་ཁང་སྒོ་བརྒྱབ་ཐོག་ཁོ་བསུས་ནས་གྲུ་ཁར་གྲུ་གཟིངས་
ཕར་འགྲོ་ཚུར་འགྲོ་བྱེད་པར་ལྟད་མོ་ལྟ་བར་འཁྲིད། དེ་ནས་ཆུ་ཚོད་བདུན་པ་ཟིན་མ་ཐག་
སློབ་གྲྭར་བསྐྱལ་ཏེ་དགོང་ཟས་རྗེས་ཟིན་པ་བྱེད་ཀྱི་ཡོད། གཟའ་འཁོར་རེའི་རེས་གཟའ་ཕུར་
བུའི་དགོང་མོ་ཁོས་ཨ་མ་ལ་འཕྲིན་ཡིག་རིང་པོ་རེ་འབྲི་བར་བྱེད་ཅིང་། སྣག་ཚ་དམར་པོ་
ཡིན་པ་དང་ཁ་སྤྱིན་གྱིས་ཡིག་སྐོགས་ཁ་སྦྱར་རྗེས། ལོ་རྒྱུས་སློབ་ཚན་གྱི་ཟིན་བྲིས་བསྐྱར་
སྦྱོང་བྱེད་པའམ་ཡང་ན་རང་སྦྱོང་སློབ་ཁང་ནང་དུས་ལས་ཡོལ་བའི་སྒྲུང་གཏམ་རིང་པོ
གྷི་རི་སིའི་གནས་སྐོར་ཟིན་ཐོ་ལྟ་བུ་ལྟ་ཀློག་བྱེད། འཆམ་འཆམ་དུ་སྐྱོད་སྐབས་སློབ་གྲྭའི་
བཟོ་པ་དང་མཉམ་དུ་ཁ་བརྡ་གློད་རྒྱུར་མོས་ཤིང་། མི་དེ་ཡང་གྲོང་གསེབ་ནས་ཡིན་པ་རེད།
བརྩོན་འགྲུས་སྐྱེད་པར་བརྟེན་ཁོ་འཛིན་གྲྭའི་ནང་གི་ཨང་རིམ་འབྲིང་སྨད་ཙམ་རྒྱུན་
སྐྱོང་ཐུབ་པ་བྱུང་། ཐེངས་ཤིག་རྟེན་རྫས་རིག་པའི་སྐོར་ཡིག་རྒྱུགས་གཏོང་སྐབས་ཁོ་ལ་
གཟིགས་བཟོས་ཐོབ་མེད་ནའང་བསྔགས་བརྗོད་ཐོབ་བོ། །ལོ་རིམ་གསུམ་པ་མཇུག་འགྲིལ་
སྐབས་ཕ་མ་གཉིས་ཀྱིས་ཁོ་སློབ་གྲྭ་ནས་ཕྱིར་འཐེན་གྱིས་གསོ་རིག་སྦྱོང་དགོས་པའི་རེ་བ་
བཏོན་ཞིང་། མིའི་དཀྱིལ་ནས་རྡོག་ཏུ་ཐོན་ནས་སློབ་གནས་རག་ཐུབ་ངེས་ལ་ངོས་འཛིན་བྱས།
ཁོའི་ཨ་མས་རོ་པོ་ཁེ་གཙང་འགྲམ་གྱི་ཚོས་མཁན་ཁྱིམ་ཚང་ཞིག་ངོ་ཤེས་ཀྱི་ཡོད་པས།
ཁྱིམ་ཚང་དེའི་ཐོག་སོ་ལྔ་པའི་ཐོག་བུ་ལ་ཁང་པ་ཞིག་གླས། ཁོ་མོས་ཁང་པ་དེའི་ནང་སྒྲོག་
ཙེ་གཅིག་དང་རྐུབ་སྟེགས་གཅིག་བསྒྲིགས་པ་དང་། ཁྱིམ་ནས་སྲེའུ་ཤིང་གི་ཉལ་ཁྲི་རྙིང་
པ་ཞིག་དབོར་ཡོང་། ད་དུང་ལྕགས་ཐབ་ཆུང་ཆུང་ཞིག་ཉོས་པ་དང་། མེ་ཤིང་འདང་ངེས་
གྲ་སྒྲིག་བགྱིས་ཏེ་གཅེས་ཕྲུག་དགུན་སྐྱེལ་གྱི་ཡོ་བྱད་བསྒྲིགས། ཁོའི་སྡོད་གནས་གྲ་སྒྲིག་
འཐུས་ཚང་བྱུང་མཚམས་གཟའ་འཁོར་གཅིག་མཉམ་དུ་བསྡད་རྗེས་གཞི་ནས་གྲོང་གསེབ་
ལ་ལོག ཁ་གྱེས་ཁར་ད་ཆ་ཁྱོད་རང་གཅིག་པུ་ཡིན་པས་སོ་སོས་སོ་སོ་སྐུལ་ལྕག་དང་ཅ་ག་
གྱིས་ཤིག་ཅེས་མངག་ཆ་ཡང་ཡང་བྱས།
བརྡ་སྒྲོམ་ནང་དུ་འཁོད་པའི་སློབ་ཚན་རེའུ་མིག་གིས་ཁོ་རྦད་དེ་མགོ་བོ་རྨོངས་སུ་
བཅུག གཤག་ལས་རིག་པ་དང་། ནད་བརྟག་རིག་པ། སྐྱེ་ཁམས་རིག་པ། སྨན་སྦྱོར་རིག་
པ། རྫས་འགྱུར་རིག་པ། སྐྱེ་དངོས་རིག་པ། བརྟག་ཐབས་རིག་པ། སྨན་བཅོས་རིག་པ། ད་
དུང་འཕྲོད་བསྟེན་རིག་པ་དང་སྨན་རྒྱུའི་རིག་པ་སྨོས་ཅི། ཐ་སྙད་རེ་རེ་བཞིན་གྱི་འགྲོ་
ལུགས་འགྲོ་སྟངས་ཅི་ཡང་མི་ཤེས་པས་ཧ་ལམ་ལྷ་ཁང་གི་སྒོ་མོ་ཆེ་རེ་རེ་འཛུལ་བ་དང་
འདྲ་བར་ནང་ལོགས་རྔམ་ཞིང་བརྗིད་ཉམས་ཆེ་ལ་ནག་ཁུང་ནག་རྐྱང་ལགས།
ཁོས་ཅི་ཡང་མི་རྟོགས་པར་སློབ་ཚན་ཉན་ཡང་སྟོང་པ་ཡིན་པས་གོ་བ་གཏན་ནས་མ་
ལོན། འོན་ཀྱང་ཁོ་བརྩོན་པ་ལྷག་པར་ཆེ་བས་ཟིན་བྲིས་དེབ་སྦབ་ཆ་དང་སྦབ་ཆ་འཁྱེར་ནས་
སློབ་ཚན་འཚོག་ཐེངས་གཅིག་ཀྱང་ཆད་ལུས་མེད་པར་ཉན། དངོས་སྦྱོང་གཅིག་ཀྱང་ཆད་
མ་མྱོང་། ཉིན་རེའི་སྦྱོང་ཚན་ལེགས་སྒྲུབ་བྱེད་ཚུལ་ནི་མིག་གཉིས་བཀབ་པའི་རང་འཐག་
སྐོར་མཁན་བོང་བུ་དང་འདྲ་བར། ཇི་ཙམ་བསྐོར་ཡང་ཅི་ཞིག་འཐག་གིན་ཡོད་མེད་མི་ཤེས།
ཁོའི་ལག་དངུལ་གྲོན་ཆུང་ཡོང་ཕྱིར་ཨ་མས་གཟའ་འཁོར་རེ་བཞིན་སྦྲག་སྐྱེལ་
རླངས་འཁོར་ལ་ཚགས་ཤ་བཙོས་མ་རྡོག་པོ་ཆེ་ཐག་ཆོད་རེ་བསྐུར་འོངས་པས། ཁོ་སྔ་དྲོ་
སྨན་ཁང་ནས་ལོག་རྗེས་གྱང་ལ་བསྙེས་ནས་རྡོག་པ་ས་ལ་བརྡབ་སྟེ་དྲོད་ཁུག་ཐབས་དང་།
ཚགས་ཤ་བཙོ ས་མས་ཉིན་དགུང་གི་ལྟོ་གོ་ཆོད་པ་བྱས། དེ་ནས་སླར་ཡང་སློབ་ཚན་ཉན་
པར་འགྲོ་ཞིང་། གཤག་ལས་རིག་པའི་སློབ་ཁང་དང་། ཉེན་སྐྱོབ་ཁང་དུ་འགྲོ། སློབ་ཚན་
གྲོལ་རྗེས་ཁྲོམ་གཞུང་དང་སྲང་ལམ་མང་པོ་ཞིག་བསྐོར་ཏེ་སྡོད་གནས་སུ་ལོག དགོང་
མོ་ཁང་བདག་གིས་བཟོས་པའི་ལྟོ་ཆས་སྟབས་བདེ་དེ་བཟས་རྗེས་སླར་ཡང་སྡོད་ཁང་ནང་
ལོག་ནས་སློབ་ཚན་བསྐྱར་སྦྱོང་བྱེད། ཁོའི་ལུས་ཐོག་ལ་གྱོན་པའི་སྟོད་གོས་རྔུལ་ཆུས་
བརླན་པས་མེ་ཐབ་ཆུང་ཆུང་ལ་གཏད་པའི་སྒལ་པ་ནས་རླངས་པ་ཐུ་ལུ་ལུ་ཐོན་འོངས།
དབྱར་གྱི་དཔལ་མོ་རབ་ཏུ་བཞད་པའི་མཛེས་སྡུག་ལྡན་པའི་དགོང་དྲོའི་སྐབས། དྲོད་
མོག་མོག་གི་ཁྲོམ་གཞུང་དང་སྲང་ལམ་སྟོང་ལྷང་ལྷང་དུ་གྱུར་ཅིང་། གཡོག་མོ་ཆུང་ཆུང་
ཚོ་གཟིམ་ཤག་གི་སྒོ་ཁར་ཐེ་པེད་རྒྱག་པ་ལས་མཐོང་རྒྱུ་མེད། ཁོས་ཁྲ་མ་ཕྱེ་ནས་ལྟ་བའི་
ཚེ། གཤམ་ནས་བཞུར་བཞིན་པའི་དུམ་བུ་དུམ་བུ་སེར་པོ་དང་། རྒྱ་སྨུག སྔོན་པོ་བཅས་
ཚོས་གཞི་མི་འདྲ་བའི་རྒྱུག་ཆུ“འཕྲེད་དུ་འཐེན་པའི་ཟམ་པ་དང་སྒྲོམ་སྐྱོར་གྱི་བར་ནས་
རྒྱུག་བཞིན་པ་མིག་ལམ་དུ་འཆར་བ་ནི་གྲོང་ཁྱེར་རུ་ཨང་གི་ཁྲོམ་གཞུང་འདི་ཉིད་མི་ལ་
སྟོན་མི་ནུས་པའི་ཝེ་ནི་སི་ལྟ་བུར་མཐོང་། བཟོ་པ་འགའ་ཞིག་ཆུ་འགྲམ་དུ་ལག་ངར་ཁྲུད་
བཞིན་འདུག ཐོག་ཁང་གི་སྒེའུ་ཁུང་ནས་ཕྱིར་བརྐྱངས་པའི་ཕྲེད་གདང་ཐོག་སྲིང་སྐུད་
དོག་པ་དང་དོག་པ་བཀྲམ་འདུག ཁ་སྤྲོད་ཀྱི་ཐོག་ཁའི་སྟེང་ནས་མུ་མཐའ་མེད་པའི་ནམ་
མཁའ་དང་། ཆུ་ལྷའི་ཕང་པར་བཞུད་བཞིན་པའི་དམར་ལྷང་ལྷང་གི་ཉིན་བྱེད་མཐོང་ཐུབ།
གྲོང་གསེབ་ཏུ་ཡིན་ན་སྐྱིད་པོ་ཡིན་ཨང་། ལྗོན་ཤིང་གི་འོག་ཏུ་བསིལ་པོ་ཅི་འདྲ་མེད་དམ།
ཁོས་སྣ་ཁུང་ཡངས་པོར་ཕྱེ་ནས་འོང་ཁའི་ནང་གི་དྲི་བསུང་སྣོམ་པར་རྩོམ་པའི་ཚེ། ཡིད་
ཕངས་པ་ཞིག་ལ་དྲོད་མོག་མོག་གི་མཁའ་དབུགས་ཙམ་ལས་གཞན་མི་སྣང་། ཁོ་གཟུགས་
ལོངས་ཀྱང་ཧ་ཅང་རིད་པས་ཕྲ་རིང་དུ་གྱུར་པ་དང་། བཞིན་གྱི་མདངས་ལས་སེམས་སྡུག་
གི་རྣམ་པ་ཞིག་མངོན་ཡོང་བས་མི་གཞན་གྱི་སེམས་ཁུར་དེ་བས་ཐོབ་པར་སླ།
སྐྱེ་བོ་སུ་ཡིན་ནའང་ལྷོད་གཡེང་ཕྲན་ཙམ་ཤོར་ན་སེམས་ཤུགས་ཀྱི་འཆིང་ཐག་རང་
ཞིག་ཏུ་འགྲོ། ཐེངས་ཤིག་ཁོ་དངོས་སྦྱོང་ལ་མ་སོང་བ་དང་། ཉིན་གཉིས་པར་སློབ་ཚན་བྱོལ།
སྒྱིད་ལུག་གི་རོ་མངར་མྱོང་ཟིན་མཚམས་དེའི་ཁྲོད་ནས་ཐར་བར་དཀའ། ཁོ་ཆང་ཁང་ཆུང་
ཆུང་ནང་འགྲོ་ལོབས་སུ་སོང་བ་དང་། དེ་གར་ཤོ་རྩེ་རྒྱུར་དབྱིངས་ཞུགས། དགོང་རེ་བཞིན་
མིག་གུ་ནག་པོ་བརྒྱབ་པའི་ཤོ་རྒྱག་རྒྱུ་དེ་ཁོའི་སྣང་བར་ཐོབ་པར་དཀའ་བའི་རང་དབང་གི་
གཙོག་ལ་ཟིང་ཆེ་བའི་རྒྱན་འགྱེད་ཁང་ཆུང་ནང་འཛུལ། རྡོ་ཀ་མ་རུའི་སྟེགས་བུའི་ཐོག་
བྱ་སྤྱོད་ཅིག་ཏུ་མཐོང་བས་རང་གིས་རང་ལ་འཛིན་པའི་རིན་ཐང་ཀྱང་མཐོ་རུ་སོང་། དེ་ནི་
ཧ་ལམ་འཇིག་རྟེན་ཁྲ་ཁྲ་སིལ་སིལ་ནང་ཐེངས་དང་པོ་འབྱོར་ནས་མཐོང་མ་མྱོང་བའི་བདུད་
རྩི་མྱོང་བ་དང་འདྲ་ཞིང་། སྒོ་ཡར་འཛུལ་སྐབས་མཛུབ་མོ་ལག་འཇུའི་ཐོག་བཞག་མ་ཐག་
སེམས་ནང་དགའ་མགུར་སྤྱོད་པ་ལྟ་བུའི་བདེ་སྣང་འཆར། དེའི་ཚེ། བསམ་བློའི་གཏིང་རུམ་
དུ་བཅུན་ནས་བཞག་པའི་འདོད་ཆགས་འདྲ་མིན་ལུད་ཡོང་། ཁོས་རོགས་མོ་ལ་གླུ་ཆུང་ལེན་
རྒྱུ་ཤེས་པས་སེམས་ཀྱི་སྤྲོ་བ་འགོག་ཏུ་མེད་པར་པེ་ལང་རུའེ་ཡི་སྙན་ངག་ལའང་དབྱིངས་
ཞུགས། བྲོ་བ་ལྔ་ལྡན་གྱི་ཆང་ཡང་སྦྱོར་ཤེས། མཇུག་ཏུ་ཁོས་དགའ་རོགས་ཀྱང་སྒྲིག་ཤེས་སོ། །
དེ་འདྲ་ཟེ་སྨན་པའི་ཡིག་རྒྱུགས་གྲ་སྒྲིག་བྱས་པས་མཇུག་འབྲས་ནི་ཡོངས་སུ་ཕམ་
པ་སྨོས་ཅི། ཡིག་རྒྱུགས་སྤྲོད་པའི་དགོང་མོར་ཁོའི་ཕ་མ་གཉིས་ཀྱིས་ཁོ་ལ་བཀྲ་ཤིས་རྟེན་
འབྲེལ་གྱི་མཛད་སྒོ་གྲ་སྒྲིག་བྱས་ཡོད། ཁོ་ཁྱིམ་གྱི་ཕྱོགས་ལ་རྡོག་ཐོན་བྱས། གྲོང་ཚོའི་སྣེ་
མོ་ཟིན་སྐབས་ཁོ་སྐྱོད་མཚམས་བཞག་སྟེ་མི་ཞིག་ལ་སོ་སོའི་ཨ་མ་སྐད་གཏོང་དུ་བཅུག་པ་
དང་ཁོས་གནས་ཚུལ་གྱི་འབྱུང་རྐྱེན་དང་མཇུག་འབྲས་ཇི་མ་ཇི་བཞིན་སྨྲས། ཨ་མས་བུ་
ལ་ལེ་ཁག་མི་དཀྲི་བར། དེ་ལས་ལྡོག་སྟེ་ཡིག་རྒྱུགས་ལེན་མཁན་གྱིས་དྲང་བཞག་མ་བྱས་
པར་ཁོའི་ཡིག་རྒྱུགས་མ་ལོན་པ་བཟོས་པ་རེད་ཅེས་འཁང་ར་བྱས་པ་དང་ཕའི་མདུན་དུ་
ཨ་མས་མདུད་པ་བརྒྱབ་ཆོག་ཅེས་ཁས་བླངས་པས་ཁོ་བློ་བདེ་པོ་བྱུང་།
དེ་ནས་ལོ་ལྔ་འདས་རྗེས་སྐུ་ཞབས་བྷོ་ཝ་རིས་བུའི་ཡིག་རྒྱུགས་ཀྱི་གནས་ཚུལ་ངོ་མ་
གཞི་ནས་རྟོགས། གནས་ཚུལ་བྱུང་ཟིན་པས་མི་རོ་སྐམ་པོ་ཆུ་ལ་སྦངས་ཏེ་ལོ་རྒན་དྲུག་
ཅུའི་རྩིས་བརྒྱབ་ཀྱང་ཆོ་མེད་ལ། ལྷག་པར་དུ་སོ་སོའི་ཕྲུ་གུ་སྐྱག་ལྐུགས་ཤིག་ཡིན་པར་
ཡིད་མི་ཆེས་དེ་ནས་ཆ་ལི་ཡིས་སློབ་ཚན་བསྐྱར་སྦྱོང་གིས་ཡིག་རྒྱུགས་སྤྲོད་རྒྱུའི་གྲ་སྒྲིག་མུ་
མཐུད་བྱས་པ་དང་། དེ་སྔོན་ཡིག་རྒྱུགས་ནང་ཐོན་པའི་འདྲི་གཞི་དག་ཁ་ནས་ཆུ་རྒྱུག་རྒྱུག་
སྐྱོར་ཐུབ་པ་བྱས། ཁོ་གཞི་ནས་ཡིག་རྒྱུགས་ལོན་པ་དང་སྦྱངས་འབྲས་ལེགས་གྲས་ཐོབ།
དེ་ནི་ཁོའི་ཨ་མ་ལ་མཚོན་ན་བཀྲ་ཤིས་པའི་ཉིན་མོ་ཡིན་པས་ཁོང་ཚོས་སྟོན་མོ་གཟབ་རྒྱས་བཤམས།
ད་འོ་ན་ཁོའི་སྨན་པའི་འགྲོ་དོན་གང་དུ་ཡོད་དམ། ཡུལ་ཐོ་ཐེ་ཞེས་པར་སྨན་པ་རྒད་
པོ་ཞིག་ལས་མེད་པས་དེ་ཁུལ་དུ་ནད་པ་ལྟ་བར་འགྲོ་རྒྱུ་བྱས། ལྕམ་སྐུ་བྷོ་ཝ་རི་ནི་སྔ་ས་
ནས་སྨན་པ་དེ་སྔ་ཙམ་ཕྱི་མའི་ལམ་དུ་སོང་ན་ཅི་མ་རུང་སྙམ་ནས་བསྡད་ཡོད། སྨན་པ་
རྒད་པོའི་ཉལ་གོས་མ་སྒྲིལ་གོང་ནས་ཆ་ལི་ཁོང་གི་ཁ་སྤྲོད་དུ་གནས་བཅས་ཏེ་དེའི་རྗེས་ཤུལ་འཛིན་ལ་རེམ།
ད་ཆ་གཞི་ནས་བུ་འཚར་ལོངས་བྱུང་བ་དང་སྨན་པ་བསླབས་ནས་ལྟོ་གོས་འཚོལ་
ཤེས་པ་བྱུང་ཞིང་། ཡུལ་ཐོ་ཐེ་རུ་སྒོ་བྱང་བཀལ་ནས་ལས་གཉེར་བྱེད་དུ་བཅུག་པས་མི་
ཚད་པར། ཁོ་ད་དུང་ཁྱིམ་ཚང་བཙུགས་མེད་པས་ཨ་མས་ཁོ་ལ་མནའ་མ་ཞིག་ཀྱང་བཙལ།
མནའ་མ་ནི་ཡུལ་ཏེ་ཨེ་ཕུའི་ལས་བྱ་ཞིག་གི་ཡུགས་མོ་ཡིན་ཞིང་། ལོ་ཞེ་ལྔར་སླེབས་ཡོད་
པ་དང་ལོ་རེར་ཡོང་འབབ་ཧྥ་རན་སིའི་སྒོར་མོ་ཆིག་སྟོང་ཉིས་བརྒྱ་ཡོད།
དྷུ་བྷི་ཁེ་ཚང་གི་ཡུགས་མོ་བྱད་བཞིན་ཉེས་ལ་ཤ་མེད་རུས་ཀྲང་ཡིན་ཁར་ངོ་གདོང་
དཔྱིད་དུས་ཐེའུ་གཏོང་བཞིན་པའི་ལྗོན་ཤིང་གི་ཡལ་ག་དང་འདྲ་བར་འབར་ཚག་ཡིན་
མོད། མོ་མནའ་མར་ལེན་མཁན་མི་འབྱོར་དོགས་མེད་པས་མོ་ལ་ད་དུང་གདམ་ག་བྱས་
ཆོག་པའི་སྐྱེས་པ་མི་ཉུང་བ་ཡོད། དམིགས་ཡུལ་སྒྲུབ་ཆེད་ཨ་མ་བྷོ་ཝ་རི་ལགས་ཀྱིས་
ཐབས་ཤེས་གང་ཡོད་བཏོན་ནས་འགྲན་ཡ་ཚང་མ་ཟུར་འབུད་བཏང་ཞིང་། ཐ་ན་ཕག་ཤ་
ཚོང་ཁང་ཞིག་གི་སྦྱིན་བདག་ལ་ལྷ་ཡབ་འགའ་ཞིག་གི་རྒྱབ་སྐྱོར་ཐོབ་ནའང་ཁོ་མོས་ཇུས་
དང་ཐབས་གནག་པོ་བཏོན་ནས་ཕ་རོལ་པོའི་དོན་བཟང་གཏོར་བཤིག་བཏང་།
ཆ་ལིའི་སེམས་ལ་གཉེན་སྒྲིག་ཟིན་རྗེས་ལམ་སེང་ཆ་རྐྱེན་ལེགས་སུ་འགྲོ་སྲིད་པ་
དང་། རང་ཐག་རང་གིས་གཅོད་པ་དང་དངུལ་གང་འདོད་གཏོར་ཆོག་ཨང་སྙམ་པའི་སྣང་
བ་སྐྱིད་པོ་བསམ། འོན་ཀྱང་ཁྱིམ་གྱི་ཁ་ལོ་གཅུན་མཁན་ནི་སོ་སོའི་སྐྱེ་དམན་ཡིན་པ་ག་
ལ་རྟོགས། མི་གཞན་གྱི་མདུན་དུ་སྐད་ཆ་འདི་ལྟར་སྨྲ་བ་ལས་དེ་ལྟར་ཤོད་མི་རུང་བ་དང་།
གསོ་སྦྱོང་ཉིན་མོར་དཀར་ཟས་ཟ་དགོས་པ། མོའི་བློ་ལ་བབ་པའི་གོན་པ་གྱོན་དགོས་པ།
མོའི་བཀོད་མངགས་བཞིན་ནད་པའི་ས་ནས་བུ་ལོན་འདེད་དགོས་པ། ཁོ་མི་སྒེར་གྱི་ཡི་
གེ་མོས་རང་དགར་ཁ་ཕྱེ་བ་དང་། ཁོའི་བྱ་སྤྱོད་ལ་མྱང་ཞིབ་བྱེད་པ། གལ་ཏེ་སྨན་ཁང་ནང་
བུད་མེད་སླེབས་ཕྱིན་གཅད་པང་གི་རྒྱབ་ནས་ཁོས་ནད་པ་ལྟ་བར་ལྐོག་ཉན་བྱེད།
མོ་ཉིན་ལྟར་ཞོགས་པ་ཅོ་ཁ་ལི་འཐུང་དགོས་པ་དང་། ཟད་མཐའ་མེད་པའི་སེམས་
ཁུར་དང་བྱམས་པོ་དགོས་ཀྱི་ཡོད། མོས་ག་དུས་ཡིན་ནའང་དབང་རྩ་ན་ལུགས་དང་།
བྲང་ཁ་བསྡམ་ལུགས། ལུས་ཟུངས་ཉམས་ལུགས་སོགས་སྡུག་སྐད་བར་མེད་རྒྱག ཁོའི་
རྡོག་སྒྲས་མོ་དཀྲོག་བྱུང་ཟེར་བ་དང་། ཁོ་ཕྱིར་སོང་ན་མོ་གྲང་བསང་གཏོང་གི་འདུག་
ཟེར། མོའི་འཁྲིས་སུ་བཅར་ན་ཁོས་མོ་སྔ་ཙམ་ཤི་རོགས་བྱས་ན་སྙམ་གྱི་ཡོད་རེད་ཟེར།
མཚན་མོ་ཆ་ལི་ཁྱིམ་དུ་འབྱོར་རྗེས་མོས་ཉལ་གོས་འོག་ནས་རིད་ལ་ཕྲ་བའི་ལག་ངར་
ཕྱིར་སྲིང་སྟེ་ཁོའི་སྐེ་ལ་འཐམ་ནས་ཁོ་ཉལ་ཁྲིའི་ཟུར་དུ་སྡོད་དུ་བཅུག་ནས་སྡུག་ཡུས་
འདྲེན་ཞིང་། ཁྱོད་ཀྱིས་ང་བརྗེད་ལ་བཏང་བ་རེད། བུད་མེད་གཞན་དག་ལ་སེམས་ཤོར་
ཡོད་རེད། མི་ཚོས་སྔ་ས་ནས་ངའི་ལས་དབང་ཡ་ང་བ་ཞིག་རེད་ཅེས་བརྗོད་མྱོང་ཟེར།
མཐར་མོས་བདེ་ཐང་གི་སླད་དུ་ཁོ་ལ་སྨན་ཁུ་མངར་མོ་ཕྲན་ཙམ་དགོས་ཡོད། ད་དུང་
དུང་ཞེན་ཆེ་ཙམ་དགོས་ཡོད་ཟེར།
གཉིས། མཚན་མོ་ཞིག་གི་ཆུ་ཚོད་བཅུ་གཅིག་ཙམ་ལ་རྟའི་རྨིག་སྒྲས་ཁོ་གཉིས་གཉིད་ལ
ལས་དཀྲོགས། སྒོ་འགྲམ་དུ་སླེབས་རྗེས་རྟ་ཁ་བཀག་པ་རྟོགས། གཡོག་མོས་ཐོག་ཁང་གི་ཁྲ་མ་
ཕྱེ་ནས་ཁྲོམ་ལམ་ཐོག་ཡོད་པའི་སྐྱེས་པ་ཞིག་ལ་དོན་ཅི་ཡིན་འདྲི་སྐབས། ཁོ་ནི་སྨན་པ་
གདན་འདྲེན་ཞུ་མཁན་ཡིན་པ་དང་འཕྲིན་ཡིག་ཅིག་འཁྱེར་ཡོད། གཡོག་མོ་ཎ་ཐ་ཞི་ཐོག་
ཁང་ནས་མར་འབབ་སྐབས་གྲང་ངད་ཀྱིས་ཁ་འདར་ཤོར། མོས་སྔོན་ལ་སྒོ་ལྕགས་ཕྱེ། དེ་
ནས་ཨ་ཤིང་འཐེན། ཕྱི་ལ་ཡོད་པའི་མི་དེ་རྟ་ཐོག་ནས་བབས་པ་དང་གཡོག་མོའི་རྗེས་ནས་
ཁང་པའི་ནང་འཛུལ། མི་དེས་ཕྱིང་པའི་ཞྭ་མོའི་ནང་ལས་རས་རྙིང་པའི་ནང་སྒྲིལ་བའི་
འཕྲིན་ཡིག་ཅིག་བཏོན་ནས་གཟབ་གཟབ་ནན་ནན་གྱིས་ཆ་ལི་ལ་སྤྲད། ཆ་ལི་ཡིས་སྙས་
འབོལ་ལ་བསྙེས་ནས་འཕྲིན་ཡིག་ཀློག ཎ་ཐ་ཞི་ཉལ་ཁྲིའི་འགྲམ་དུ་ལངས་ནས་ལག་གིས་
སྒྲོན་མེ་བཏེགས། ལྕམ་སྐུ་ཞབས་ངོ་ཚ་ནས་ཁ་གྱང་ལ་གཏད་དེ་ཕྱི་མི་དེ་ལ་གཡོལ།
འཕྲིན་ཡིག་དེ་ལ་ཆ་སྔོན་པོ་ཞིག་གིས་ཁ་སྦྱར་ཡོད་ཅིང་། ནང་དོན་ནི་ལྷ་རྗེ་བྷོ་ཝ་
རི་གང་མྱུར་པེར་ཐོ་གཞིས་ཀར་རྐང་པ་ཆག་པའི་ནད་པ་ཞིག་བཅོས་པར་ཕེབས་རོགས་
ཟེར་བ་དེ་རེད། ཡུལ་ཐོ་ཐེ་ནས་པེར་ཐོ་གཞིས་ཀ་དབར་ལམ་བར་དུ་རན་ཀེ་གྲོང་རྡལ་དང་
སན་སི་ཝེ་ཁེ་ཐོ་བརྒྱུད་དགོས་པ་དང་། ཕར་ཀྱོག་ཚུར་ཀྱོག་ལེ་དབར་དྲུག་ལྷག་འགྲོ་དགོས།
མཚན་མུན་ནག་པས་ལྕམ་སྐུ་ཞབས་རང་གི་ཁྱོ་བོ་ལ་གནས་ཚུལ་ལྷག་དོགས་སེམས་
ཁྲལ་ཡོད་པས་འབོད་མཁན་མི་དེ་སྔོན་ལ་འགྲོ་རུ་བཅུག ཆ་ལི་ཆུ་ཚོད་གསུམ་གྱི་རྗེས་
ལ་མཚན་མོའི་བྱེད་པོ་ཤར་རིའི་སྤོ་ལས་འཕགས་རྗེས་གཞི་ནས་འགྲོ་རྒྱུ་བྱས། ད་དུང་ཕ་
གིར་འབྱོར་མཚམས་བྱིས་པ་ཞིག་ཆ་ལི་བསུ་བར་བཏང་སྟེ་ལམ་སྟོན་པ་དང་རིབ་མའི་སྒོ་
འབྱེད་དགོས་པའི་མངག་ཆ་བྱས།
ཐོ་རངས་ཆུ་ཚོད་བཞི་པ་ཙམ་ལ་ཆ་ལི་ཕྱུ་ཆེན་གྱིས་ལུས་ཕུང་དམ་པོར་དཀྲིས་
ནས་པེར་ཐོ་གཞིས་ཀར་བཞུད། ཉལ་ཐུལ་གྱི་དྲོད་ད་དུང་ཡལ་མེད་པས་ཁོ་ཐམ་མེ་ཐོམ་
མེ་དང་ཡམ་མེ་ཡོམ་མེའི་ངང་གོམ་པ་བརྟན་པོ་ཡོད་པའི་དུད་འགྲོའི་ཐོག་ཞོན་ནས་
ལམ་དུ་ཞུགས། བཞོན་རྟ་ས་ཞིང་གི་རྣང་པའི་འགྲམ་དུ་འབྱོར་བའི་ཚེ་མདུན་ངོས་ནི་
ཚེར་མས་བསྐོར་བའི་འོབས་དོང་ཡིན་པས་མདུན་དུ་འགྲོ་མཚམས་བཞག ཆ་ལི་
འདྲོགས་པས་ཐམ་མེ་ཐོམ་མེ་ལས་སད་པ་དང་སྦྲགས་ནད་པ་རྐང་ཆག་གི་སྐོར་དྲན་
གསོས་པས་སོ་སོས་སྦྱང་མྱོང་བའི་རུས་པ་ཆག་འཆིང་བྱེད་སྟངས་འདྲ་མིན་དྲན་གསོ་
བྱས། ཆར་པ་འབབ་བཟོ་མ་མཆིས་ཤིང་། སྐྱ་མདའ་བཏང་ནས་ནམ་ལངས་འགོ་ཚུགས།
ཀུ་ཤུའི་སྡོང་པོའི་ཡན་ལག་ཧྲེང་པོའི་ཐོག་གནས་བཅས་པའི་བྱིའུ་འགུལ་ཙམ་ཡང་མི་
བྱེད། ཞོགས་པའི་གྲང་ལྷགས་ཀྱིས་ཁོ་ཚོའི་བྱ་སྒྲོ་ཆུང་ཆུང་གྱེན་དུ་གཟེངས། གསོན་
ཉམས་ཤོར་བའི་ས་ཞིང་མིག་མདུན་དུ་ཐང་མར་བརྡལ་ཞིང་མུ་མཐའ་མི་མངོན། ཐག་
རིང་དུ་ལྗོན་ཤིང་སྟར་པ་དང་སྟར་པས་བར་ཐག་རིང་སར་གནས་པའི་གཞིས་ཀ་སོ་སོ་
མཐའ་ནས་བསྐོར་ཞིང་། དེ་ནི་ཧ་ལམ་སྐྱ་ཐལ་ཐལ་གྱི་ཐང་ཆེན་ཐོག་ཚོས་གཞི་རྒྱ་སྨུག་
ཅན་གྱི་ཐིག་རིས་ཀྱིས་བརྒྱན་པ་ལྟར་སྣང་། སྐྱ་ཐལ་ཐལ་གྱི་ཚོས་གཞི་དེ་གནམ་སའི་
མཚམས་བར་འཐེན་ཡོད་པས་ནག་མོག་མོག་གི་ནམ་མཁའ་དང་གཅིག་ཏུ་འདྲེས། ཆ་
ལིས་མིག་གདང་ཙམ་གདང་ཙམ་བྱེད་ནའང་སྔར་བཞིན་ངལ་ཞིང་དུབ་པས་སླར་ཡང་
གཉིད་ལྕོག་བརྒྱབ། ཡུད་ཙམ་ལས་མ་སོང་བར་ཁོ་གཉིད་མ་སད་ཀྱི་རྣམ་པར་གནས་
ཤིང་། དེ་མ་ཐག་པའི་ཚོར་སྣང་དང་སྔར་སོང་གི་དྲན་གསོ་གཅིག་ཏུ་འདྲེས་པ་དང་།
སོ་སོ་ལ་སྤྲུལ་པ་སྟོན་རྒྱུ་ཡོད་པ་ཇི་བཞིན་སློབ་མ་ཡིན་ལ་ཁྱོ་བོ་ཡིན་པ་དང་། འདས་
མ་ཐག་པའི་དུས་སུ་ཉལ་ཁྲིའི་ཐོག་ཡོད་པ་འདྲ་ལ། སྔོན་ཆད་ཇི་བཞིན་གཤག་བཅོས་
ཁང་ནང་ཡོད་པ་དང་འདྲ། ཁོའི་ཀླད་པའི་ནང་ཀོ་ཡོལ་གྱི་དྲི་བསུང་དང་ཟིལ་པའི་
དྲི་ཞིམ་གཅིག་ཏུ་འདྲེས། ཉལ་ཁྲིའི་ཐོད་ཀྱི་ལྕགས་ཀྱི་ཨ་ལོང་དེ་ཉལ་གུར་གྱི་ཀ་རྒྱུག་
ཐོག་འགུལ་བཞིན་པའི་སྒྲ་ཐོས་ཐུབ་པ་དང་། ཁོའི་སྐྱེ་དམན་ཉལ་ཡོད་པའི་སྣང་བ་
འཆར…ཚོང་འདུས་གྲོང་རྡལ་ཝ་སུང་དུ་འབྱོར་སྐབས་ཡུར་བུའི་འགྲམ་གྱི་སྤང་
རྩྭའི་ཐོག་བྱིས་པ་ཞིག་བསྡད་ཡོད་པ་མཐོང་།
སྐུ་ཉིད་ཨེམ་རྗེ་ལགས་ཡིན་ནམ། བྱིས་པ་དེས་དེ་ལྟར་སྐད་ཆ་དྲིས།
ཆ་ལིས་ལན་བཏབ་རྗེས་བྱིས་པ་དེ་ཡར་ལངས་ནས་ཤིང་ལྷམ་ལག་ཏུ་ཐོགས་ཏེ་ཁོའི་མདུན་ནས་རྒྱུགས།
སྨན་པས་ལམ་སྣེ་ཁྲིད་མཁན་གྱི་བྱིས་པའི་སྐད་ཆ་ཉན་བཞིན་བཞུད་པས་ད་བྱེད་
དུས་སྐུ་ཞབས་ལུ་ཨའོ་ནི་འདི་ཁུལ་གྱི་སོ་ནམ་པ་ཕྱུག་པོ་ཞིག་ཡིན་པ་ཤེས། མདང་དགོང་
ཁོང་ཁྱིམ་མཚེས་ཀྱི་ནང་དུ“རྒྱལ་པོ་གསུམ་གྱི་དུས་ཆེན”བཏང་ནས་ཁྱིམ་དུ་ལོག་
པའི་ལམ་བར་རྐང་པ་རྡབ་ཆག་ཤོར། ཁོང་གི་སྐུ་ཟླ་ལོ་གཉིས་གོང་ལ་འདས་པ་དང་། ད་ཆ་
ཁོང་གི་འཁྲིས་སུ་སྲས་མོ་གཅིག་རང་ལས་མེད་པ་དེས་ཁོང་ལ་ཁྱིམ་སྐྱོང་རོགས་བྱེད།
ལམ་ཐོག་གི་འཁོར་ཤུལ་ཇེ་ཟབ་ཏུ་སོང་བ་དང་། པེར་ཐོ་གཞིས་ཀ་ཐག་ཇེ་ཉེར་གྱུར།
ཕྲུ་གུ་བུ་དེ་རིབ་མའི་ཁུང་བུ་ཞིག་ནང་འཛུལ་ནས་མཐོང་རྒྱུ་མེད་པར་གྱུར་པ་དང་། དེ་
ནས་ཡང་སྒོ་ར་ཞིག་གི་ནང་ནས་ཕྱིར་ཐོན་ཡོང་སྟེ་རིབ་མའི་སྒོ་མོ་ཕྱེ། རྩྭ་སྔོན་རླན་ཞིང་
ལམ་དུ་འདྲེད་སླ་བས་བཞོན་རྟའི་གོམ་པ་བརྟན་པོ་མི་འདུག ལྗོན་ཤིང་སྡོང་པོའི་འོག་
ནས་སྐྱོད་སྐབས་ཆ་ལི་ད་དུང་སྐེད་པ་སྐུར་སྒུར་བྱེད་དགོས་བྱུང་། སྒོ་སྲུང་ཁྱི་རྒན་ལྕགས་
ཐག་སིང་སིང་དུ་འཐེན་ནས་ཟུག་བཞིན་འདུག པེར་ཐོ་གཞིས་ཀར་སླེབས་ལ་ཉེ་བའི་ཚེ་
བཞོན་རྟ་འདྲོགས་ནས་ལམ་ཟུར་དུ་གཡོལ།
ཕར་ལྟ་དུས་གཞིས་ཀ་དེ་ནི་ཉམས་དགའ་བ་ཞིག་ཡོད་དེ། ཕྱེད་ཙམ་ཕྱེ་བའི་རྟ་རའི
སྒོ་ནང་ལ་ལྟ་བའི་ཚེ། རྨོན་རྟ་ཆེན་པོ་ཞིག་དལ་དལ་ལྷོད་ལྷོད་ངང་བྲེས་གཞོང་གསར་
པའི་ནང་གི་གཟན་རྩྭ་ཟ་བཞིན་འདུག ཁང་པའི་གཞོགས་ཤིག་ཏུ་ལུད་ཕུང་ཆེན་པོ་ཞིག་
བསགས་ཡོད་པ་དེའི་ཐོག་ནས་རླངས་པ་འཐུལ་བཞིན་མཆིས། བྱ་མོ་དང་མཚལ་བྱའི་ཁྲོད་
དུ་རྨ་བྱ་ལྔ་དྲུག་ཡོད་ཅིང་། དེ་ནི་ཁེ་ཀྲོའུ་གཞིས་ཀའི་བྱ་རྩ་ཆེན་ཡིན་པས་གཞན་ལས་
མཆོག་ཏུ་གྱུར། དེ་དག་ཀྱང་བྱ་དེ་དང་མཉམ་དུ་ལྟོ་ཆས་ཧབ་ཐོབ་རྒྱག་བཞིན་འདུག ལུག་
ར་རིང་ལ་མཛོད་ཁང་མཐོ། ཁང་པའི་གྱང་ནི་མིའི་ལག་པ་ལྟར་འཇམ་ལ་འོད་ལྡན་པ་ཞིག་
ལགས། འཁོར་རིགས་འཇོག་ཁང་ནང་ཐེར་གེ་ཆེན་པོ་གཉིས་དང་། ལྕགས་གཤོལ་བཞི།
ད་དུང་ལྕགས་ཚན་དང་། སྦ་སྒོར། རྟ་ཆས་རང་འགྲིག་བཅས་ཡོད་ཅིང་། རྟ་ཆས་ཀོ་བ་སྔོན་
པོའི་སྒང་དུ་ཐོག་ཁ་ནས་ཟག་པའི་ཐལ་རྡུལ་གྱིས་བཀབ་འདུག སྒོ་ར་དེ་གཟར་འབབ་
ལྡན་པ་ཞིག་ཞིག་བསྐོར་ཡོད་པ་དང་སྒོ་རའི་ནང་གྲལ་སྟར་འགྲིག་ལ་སྲབ་མཐུག་རན་
པའི་ལྗོན་ཤིང་བཏབ་འདུག ཆུ་རྫིང་གི་མཐའ་ལ་ཆུ་བྱ་ཁྱུ་ཞིག་དགའ་སྤྲོའི་གླུ་དབྱངས་ལེན་བཞིན་མཆིས།
གོས་ཤམ་ལ་མེ་ཏོག་གི་མཐའ་སྒྲིལ་རིམ་པ་གསུམ་བརྒྱབ་པའི་སྤུ་མ་སྔོན་པོའི་ཕྱུ་རིང་
མནབས་པའི་གཞོན་ནུ་མ་ཞིག་སྒོ་འགྲམ་དུ་སྐུ་ཞབས་བྷོ་ཝ་རི་ཕེབས་བསུར་ཡོང་བ་དང་
ཁོང་མེ་ཚ་སོབ་སོབ་བཏང་བའི་གསོལ་ཐབ་ནང་འཁྲིད། གསོལ་ཐབ་ཀྱི་ཕྱོགས་བཞིར་ཁོག་
མ་ཆེ་ཆུང་འདྲ་མིན་སྒྲིག་ཡོད་པ་དང་། གླ་པ་ཚོའི་ཞོགས་ཟས་ཁོག་མའི་ནང་རླངས་པ་
འཐུལ་བཞིན་མཆིས། ཐབ་ཀྱི་རྒྱབ་ངོས་ལ་གྱོན་པ་རློན་པ་འགའ་སྐམ་བཞག་འདུག
ཡོག་དང་། སྐམ་པ། སྦུད་པའི་ལྕགས་མཆུ་ཚང་མ་ཨང་གྲངས་ཆེ་གྲས་ཡིན་པ་དང་ཕྱིས་མ་
ཐག་པའི་ངར་ལྕགས་དང་འདྲ་བར་འོད་ཆེམ་ཆེམ་བྱེད། གྱང་འགྲམ་ལ་གསོལ་ཐབ་ནང་
གི་སྐོལ་ཆས་ཆ་ཚང་སྒྲིག་ཡོད་པ་དེ་དག་ལ་སྐབས་རེ་གསལ་ལ་སྐབས་རེ་མི་གསལ་བའི་
ཐབ་ནང་གི་མེ་འོད་དང་ཁྲ་མའི་ཤེལ་ཀོ་ནས་འཕྲོས་ཡོང་བའི་འོད་མདངས་འཚེར།
ཆ་ལི་ཐོག་ཁང་དུ་ཁོའི་ནད་པ་ལ་ལྟ་བར་སོང་ཞིང་། ནད་པ་ཉལ་ཁྲིའི་ཐོག་ཉལ་ཐུལ་
གཡོགས་ནས་རྔུལ་ཆུ་ཐོན་བཞིན་ཡོད་པ་དང་། ཉལ་ཞྭ་དེ་ནི་རྒྱང་རིང་པོའི་སར་འཐོར་
འདུག དེ་ནི་ལོ་ལྔ་བཅུ་ལ་སླེབས་པའི་གཏེ་པོ་རྒྱགས་རིལ་ཞིག་ཡིན་ཞིང་། ཤ་རྩི་དཀར་ལ་
འདྲེན་བྱེད་སྔོ་སེར་དང་། ཀླད་ཁེབས་སྤྱི་ཐེར་ཡིན་པ་དང་ད་དུང་རྣ་ལོང་ཞིག་བཏགས་འདུག
ཉལ་ཁྲིའི་འགྲམ་དུ་རྐུབ་སྟེགས་ཤིག་ཡོད་པ་དང་དེའི་ཐོག་ཨ་རག་དཀར་པོ་བྷོ་ཏོ་ར་ཆེན་པོ་
ཞིག་བཞག་ཡོད་པ་ལས་ནད་པ་དེས་དུས་ངེས་མེད་ལ་ཧུབ་གང་རེ་བཏུང་སྟེ་སོ་སོས་སོ་སོར་
བློ་སྟོབས་འཕེལ་ཐབས་བྱེད། འོན་ཀྱང་སྨན་པ་མཐོང་མ་ཐག་བློ་སྟོབས་གང་ཡོད་ཅི་ཡོད་
ལྒང་ཕུག་ཕུ་ཤོར་བ་ལྟར་གྱུར་ནས་ནམ་མ་ལངས་བར་སྨོད་མོ་འདེབས་པ་དང་མི་འདྲ་བར།
དབུགས་ཡོད་ཀྱང་ཤུགས་མེད་པའི་ཐོག་ནས་ཨ་ར་དང་ཨུ་རུ་ཟེར།
རུས་ཆག་གི་གནས་ཚུལ་རྙོག་འཛིང་གང་ཡང་མེད་པར་ཧ་ཅང་སྟབས་བདེ། ནད་
བཅོས་སླ་པོ་འདི་འདྲ་དང་ཐུག་ཡོང་སྙམ་པ་ཆ་ལི་ཡི་བསམ་ཡུལ་ལས་འདས། ཁོའི་དགེ་
རྒན་གྱིས་ནད་ཁྲིའི་མདུན་དུ་གང་འདྲ་བྱེད་མིན་ཁོས་ངེས་ཡོད་པས། ཁོས་སྐད་ཆ་སྙན་
པོ་འདྲ་མིན་བཤད་དེ་ནད་པར་སེམས་གསོ་བྱས། ཕྱི་བཅོས་སྨན་པའི་བྱམས་བརྩེ་ཆེ་བའི་
རྣམ་འགྱུར་དེ་ནི་གཤག་གྲིའི་ཐོག་བྱུག་པའི་སྣུམ་གྱི་ནུས་པ་དང་གཉིས་སུ་མ་མཆིས། ཆག་
འཆིང་ལ་མཁོ་བའི་པང་ལེབ་བཟོ་ཕྱིར་སྨན་པ་ཆ་ལི་འཁོར་རིགས་འཇོག་ཁང་དུ་འོངས་
ནས་པང་ལེབ་ཁ་ཤས་བཙལ། ཆ་ལིས་པང་ལེབ་ཅིག་བདམས་རྗེས་ཤིང་ལྷེབ་ཆུང་ཆུང་ཁ་
ཤས་བཟོས་པ་དང་ཤེལ་ཀོ་ཆག་དུམ་གྱིས་བརྡར་ནས་འཇམ་ཤ་བཏོན། གཡོག་མོས་རས་
ཁ་གང་དབྲལ་ཏེ་འཆིང་རས་བྱས། སྲས་མོ་ཨི་མ་ཡིས་ཀྱང་རས་གདན་ལྷེབ་ཙམ་འགའ་
འཚེམ་རྩིས་བྱས། སྲས་མོ་ཨི་མ་ཕུར་ཤུབས་མ་རྙེད་པར་ཡུན་རིང་འགོར་བས་ཁོང་གི་ཕས་
སྒུག་མི་བཟོད་པར་རླུང་བསྟན། འོན་ཀྱང་ཁོང་གིས་ཁ་ལན་མ་སློག རས་གདན་འཚེམ་
སྐབས་ལག་པར་ཁབ་ཟུག་པས་མཛུབ་མོ་ཁ་ལ་བཅུག་སྟེ་འཇིབ་འཇིབ་བྱས།
ཁོང་གི་མཛུབ་མོའི་སེན་མོ་དེ་ལྟ་བུའི་དཀར་ལ་གཙང་བ་ཆ་ལིས་མཐོང་བས་ཁོ་
ཧང་སང་། སེན་མོ་ཕྲ་ཞིང་ཆུང་ལ་འོད་དང་ལྡན་པ་དང་བཟོ་ལྟ་ཁམ་ཚིག་ལྟ་བུར་བཅོས་
ཡོད་པས་བ་སོ་ལས་ཀྱང་དྭངས་ཤིང་གཙང་། འོན་ཀྱང་ཁོ་མོའི་ལག་ཆུང་དེ་ཙམ་མི་
མཛེས་ལ་དེ་ཙམ་དཀར་པོ་མི་སྣང་། མཛུབ་མོའི་ཚིག་སྐམ་ལ་རིད་པས་རུས་པ་པགས་
གཡོག་ཙམ་དུ་ཟད། གཞན་ཡང་ལག་ངར་རིང་ལ་དབྱིབས་གཟུགས་ཀྱི་འཁྱོག་ཐིག་ཀྱང་
ལྡེམ་ཆ་མི་ལྡན། གལ་ཏེ་ཁོང་མཛེས་པོ་འདུག་ཟེར་ན་དེ་ནི་འདྲེན་བྱེད་གཉིས་ལགས།
འདྲེན་བྱེད་ཀྱི་རྒྱལ་མོ་ཁམ་སེར་ལགས་ནའང་རྫི་མའི་སྐྱོར་རོགས་འོག་ཧ་ལམ་ནག་ཐིང་
ཐིང་དུ་འགྱུར་བ་དང་། ཁོང་གི་འདྲེན་བྱེད་ཀྱི་འོད་ལྷག་པར་འཚེར་བས་མི་ལ་ལྟ་སྐབས་
ཁོག་པའི་མཐིལ་མཐོང་ཐུབ་ཅིང་། འཛེམ་ཟོལ་དང་དངངས་སྐྲག་ཅི་ཡང་མི་སྣང་།
ཆག་འཆིང་གྲུབ་རྗེས་སྐུ་ཞབས་ལུ་ཨའོ་སྐུ་ངོ་མས་སྨན་པ་ཕྱིར་མ་ལོག་གོང་ཁ་ཟས་
ཏོག་ཙམ་བཟས་རྗེས་གཞི་ནས་ལོག་རྒྱུའི་གྲོས་འགོ་བཏོན།
ཆ་ལི་ཤོད་དུ་བབ་སྟེ་ཤོད་ཁང་ནང་སླེབས། གྲི་ཆུང་དང་ཐུར་མ་ཁ་དབྲག་རང་འགྲིག་
གཉིས་དང་དངུལ་གྱི་ཅན་ནེ་ཁ་ཤས་ཅོག་ཙེ་ཆུང་ཆུང་ཞིག་གི་ཐོག་བསྒྲིགས། ཅོག་ཙེ་དེ་སྤྲོས་
པས་མཛེས་པའི་ཉལ་ཁྲིའི་རྐང་པའི་འཁྲིས་སུ་བཙུགས་འདུག ཉལ་ཁྲིའི་སྟེང་དུ་མེ་ཏོག་
བརྒྱབ་པའི་རས་བཀབ་ཡོད་པ་དང་དེའི་ཐོག་ཏུར་ཀིའི་གང་ཟག་གི་རི་མོས་བརྒྱན་འདུག
མེ་ཏོག་ཕྱེ་མ་ལེབ་དང་ཨ་ཅོར་རློན་པའི་དྲི་ཞིམ་ལྷང་ལྷང་འཐུལ་ཡོང་བ་དེ་ནི་སྒེའུ་ཁུང་ཁ་
སྤྲོད་ཀྱི་ཤིང་མོན་ཆ་ར་ལས་བརྒྱབ་པའི་ཐབ་ཚང་ཆེན་པོའི་ནང་ནས་འཁྱེར་ཡོང་བ་རེད།
རྩིག་པའི་གྲུ་ཟུར་དང་ཉེ་བའི་ས་མཐིལ་ཐོག་གྲོ་ཞིབ་དོ་པོ་ཁ་ཤས་བསླངས་ཡོད་པ་དེ་དག་ནི་
སྐྱ་འབྲེལ་བང་མཛོད་ནང་མ་ཆུད་པ་དག་ཡིན་ཞིང་། བང་མཛོད་ནང་འཇུག་པར་ད་དུང་རྡོ་
སྐས་སེའུ་གསུམ་འཛེག་དགོས། གྱང་ལྡེབས་ཀྱི་བཀྲག་རྩི་ལྗང་ཁུ་ལྷེབ་ཙམ་ལྷེབ་ཙམ་གྱང་
རྩར་ལྷུང་འདུག གྱང་གི་དབུས་སུ་འཛེར་བའི་རྟ་མགོའི་ཐོག་མཐའ་ཆགས་ལ་རག་རྡུལ་
བྱུག་པའི་པར་སྒྲོམ་ཞིག་བཀལ་ཡོད་པ་དང་། པར་སྒྲོམ་ནང་དུ་ཞ་སྨྱུག་གིས་བྲིས་པའི་ཤེས་
རབ་ལྷ་མོའི་དབུ་ཐང་ཡོད། དབུ་ཐང་གི་གཤམ་དུ་མཛེས་རིས་ཡིག་གཟུགས་ལས་བྲིས་པའི་
བདག་གི་གུས་ཤིང་བརྩེ་བའི་ཡབ་ཆེན་མཆོག་ལ་ཕུལ་ཞེས་བྲིས་འདུག
ཁོང་ཚོས་དང་ཐོག་ནད་པའི་སྐོར་གླེང་བ་དང་དེ་ནས་གནམ་གཤིས་དང་། དགུན་
གྲང་། མཚན་དགུང་ས་ཞིང་ནང་གང་བྱུང་རྒྱུག་མཁན་གྱི་སྤྱང་ཚོགས་སྐོར་གླེང་། སྲས་མོ་
ལུ་ཨའོ་ལགས་གྲོང་གསེབ་ཏུ་སྤྲོ་པོ་ཞེ་དྲག་མེད་པ་དང་། ལྷག་པར་དུ་ད་ཆ་གཞིས་ཀའི་
ལས་དོན་ཚང་མ་ཧ་ལམ་ཁོང་གིས་བསྒྲུབ་དགོས་ཀྱི་ཡོད་པས་དེ་བས་ཀྱང་སྤྲོ་པོ་མེད། ཤོད་
ཁང་ནང་གྲང་དྲགས་པས་ཁོང་ཁ་ལག་ཟ་གིན་འདར་སིག་ཤོར། དེ་དུས་མི་ཚོས་ཁོང་གི་
མཆུ་མཐུག་པོ་དེར་སྣང་བ་བྱུང་ཞིང་། དེའི་ཁར་ཁོང་གིས་སྨྲ་བ་མི་ཤོད་པའི་སྐབས་མ་མཆུ་
ལ་སོ་རྒྱག་པའི་གོམས་གཤིས་ཤིག་ཡོད།
གོང་པ་དཀར་པོ་ཕྱིར་སློག་པའི་དཀྱིལ་ནས་ཁོང་གི་མགྲིན་པ་ཕྱིར་མངོན། ཁོང་གི་
སྐྲ་ལོ་གཞོགས་གཉིས་སུ་དྲས་ཕྱེ་ཡོད་པ་དེ་ནི་སྣུམ་ལ་གནག་པས་ཧ་ལམ་སྤྲིན་ནག་དུམ་
བུ་གཉིས་ཡ་ཁུང་གཉིས་སུ་དམ་པོར་སྦྱར་བ་དང་འདྲ་ལ། ལྟག་རྒྱབ་ཏུ་ཕོན་པོ་ཆེན་པོ་
ཞིག་ཏུ་བཅིངས་ནས་རྣ་རྩེ་གཉིས་ཧ་ལམ་བཀབ་པ་ནི་ལང་ལོང་དུ་འཕྱུར་བའི་ཆུ་གཉེར་
དང་འདྲ། སྐྲ་ལོའི་དབྱེས་ཧ་ཅང་ཕྲ་ལ་མགོ་བོའི་དབྱིབས་དང་བསྟུན་ནས་ལྟག་རྒྱབ་ཏུ་
འཐེན་པ་དེ་ཡང་སྐྲ་ཕོན་གྱི་མཚམས་ནས་ཡལ། གྲོང་གསེབ་ནས་ཡིན་པའི་སྨན་པས་སྐྲ་
ལོའི་བཟོ་ལྟ་འདི་ལྟ་བུ་གཏན་ནས་མཐོང་མ་མྱོང་། ཁོང་གི་བཞིན་རས་ཆུ་སྐྱེས་བཞིན་དུ་
རབ་ཏུ་དམར། ཁོང་གིས་སྐྱེས་པ་ཇི་བཞིན་སྟོད་གོས་ཀྱི་ཐེབ་འཇུ་གཉིས་ཀྱི་དབར་དུ་རུལ་
སྦལ་སྐོགས་ཤུན་གྱི་མིག་ཤེལ་ཡ་རྐྱང་ཞིག་བཏགས།
ཆ་ལི་སྟེང་ཁང་དུ་སོང་ནས་སྐུ་ངོ་ལུ་ཨའོ་དང་ཞལ་གྱེས་ཞུས་རྗེས་སླར་ཡང་ཤོད་
ཁང་ནང་འབྱོར་སྐབས་སྲས་མོའི་སྐུ་ཞབས་ཁྲ་མའི་མདུན་དུ་ལངས་ནས་དཔྲལ་བ་ཁྲ་མ་
ལ་བསྙེས་ཏེ་སྒོ་རའི་ནང་ལྷགས་པས་སྲན་མའི་ཀ་སྐྱོར་དབྲིལ་བར་ལྟ་བཞིན་འདུག ཁོང་གིས་ཁ་ཚུར་སློག་སྟེ་ན་རེ།
“ ཁྱེད་རང་ཅི་ཞིག་འཚོལ་གིན་ཡོད་དམ།
ཁོ་ན་རེ། “དགོངས་པ་མ་ཚོམ། ངའི་རྟ་ལྕག” ཅེས་སྨྲས།
ཁོས་ཉལ་ཁྲིའི་སྒང་དང་སྒོ་རྒྱབ་རྐུབ་སྟེགས་ཀྱི་འོག་ཏུ་བཙལ། བསམ་ཡུལ་ལས་འདས་
པ་ཞིག་ལ་རྟ་ལྕག་དེ་གྲོ་བླུག་པའི་སྒྱེ་མོ་དང་གྱང་གི་སྲུབས་སུ་ཟག་འདུག སྲས་མོ་ཨི་མ་
ལགས་ཀྱི་མིག་གཉིས་སྨན་པ་ལས་གྲུང་བ་ཡོད་པས་སྒྱེ་མོའི་སྟེང་སྦོ་བཀབ་ནས་རྟ་ལྕག་དེ་
ཡར་སྒྲུག ཆ་ལིས་ཀྱང་གུས་ཞབས་མཚོན་ཕྱིར་མགྱོགས་པོ་ཕར་སོང་ནས་ལག་པས་སྙོབས་
རྩིས་བྱས་པ་ན་སོ་སོའི་བྲང་ཁ་སྲས་མོའི་སྒལ་པའི་ཐོག་རེག་པའི་སྣང་བ་བྱུང་། ཨི་མ་ཡར་
བསྒྲེངས་ཏེ་རྒྱབ་ངོས་ལ་ལྟ་ཙམ་བྱས་པ་དང་། རྟ་ལྕག་དེ་ཁོང་ལ་སྤྲོད་པའི་ཚེ་བཞིན་རས་བྱུ་
རུའི་མདོག་ལྟར་དམར་པོར་གྱུར།
སྨན་པ་ཉིན་གསུམ་གྱི་རྗེས་ལ་པེར་ཐོ་རུ་ནད་པར་ལྟ་བར་ཡོང་རྒྱུ་བྱས་ཀྱང་ཉིན་
གཉིས་པར་ཡང་བསྐྱར་སླེབས། དེ་རྗེས་གཟའ་འཁོར་རེར་ཐེངས་གཉིས་རེ་ཡོང་རྒྱུའི་དུས་
ར་བཟོས་ནའང་དུས་ཚོད་ངེས་མེད་ཐོག་མིག་ལྟ་ཙམ་རེ་བྱེད་པར་ཡོང་བ་ནི་གྲངས་ཀའི་ནང་ཚུད་མེད།
དོན་དངོས་ཐོག་ཐམས་ཅད་བདེ་བླག་བྱུང་ཞིང་། རང་བྱུང་ཆོས་ཉིད་ལྟར་ནད་བབ་
ཉིན་རེ་ལས་ཉིན་རེ་ཡང་དུ་སོང་བ་དང་ཟླ་བ་ཕྱེད་གཉིས་འགྲོ་སྐབས་ཡབ་ཆེན་ལུ་ཨའོ་
སོ་སོའི་ཁྱིམ་དུ་རང་མགོ་ཐོན་ནས་གོམ་པ་སྦྱོང་བཞིན་པ་མི་ཚོས་མཐོང་རྒྱུ་ཡོད་པས་སྐུ་
ཞབས་བྷོ་ཝ་རིའི་ལག་རྩལ་ལ་བསྔགས་བརྗོད་བྱེད་འགོ་ཚུགས། ཡབ་ཆེན་ལུ་ཨའོ་ན་རེ།
ཡི་ཧྥུ་ཐོ་གྲོང་ཁྱེར་གྱི་སྨན་པ་རབ་འབྱམས་པ་དང་ཐ་ན་རུ་ཨང་གྲོང་ཁྱེར་གྱི་སྨན་པ་རྩེ་གྲ་
ཡང་འདི་ལས་ལྷག་པ་ཡོད་མི་སྲིད་ཅེས་སྨྲ་བར་བྱེད། ཆ་ལི་རང་ཉིད་ལ་མཚོན་ན་པེར་ཐོ་
ལ་སྐྱོད་རྒྱུར་སྤྲོ་སྣང་ཡོད་པའི་ཐད་བསམ་བློ་གཏོང་མི་ཕོད། གང་ལགས་ཤེ་ན། གལ་སྲིད་
དོན་དེ་བསམ་བློར་འཁོར་ན་ཁོའི་སྤྲོ་སྣང་གིས་ཕྱུག་པའི་སྣང་ཚུལ་དེ་ནད་བབ་ལྕི་པོ་ཡོད་
པས་མ་ཡིན་པར་སྒེར་ཕན་སྒྲུབ་ཆེད་ལགས་པས་སོ། །དེ་ལྟར་ལགས་ནའང་དངོས་འབྲེལ་
རྒྱུ་རྐྱེན་དེ་འདྲ་ཞིག་གི་ཆེད་དུ་ཡིན་ཕྱིན། གཞིས་ཀའི་ནང་ནད་པ་ལྟ་བར་སོང་རྗེས་ཁོའི་
རྫིང་ཆུ་ལྟར་རླབས་ཕྲེང་ཙམ་ཡང་མེད་པའི་འཚོ་བར་ཡིད་དབང་འཕྲོག་ཤུགས་ཤིག་སྦྱིན་
ཐུབ་བམ། འདས་པའི་ཉིན་དེ་དག་རིང་ཁོ་སྔ་སར་སར་ནས་ལངས་ཏེ་བཞོན་རྟ་བཅིབས་ཏེ་
བྱ་འཕུར་བ་ལྟར་རྒྱུགས། དེ་ནས་རྟ་ལས་གཞོལ་བ་དང་སྤང་རྩྭའི་ཐོག་ལྷམ་མཐིལ་གཙང་
མར་ཕྱིས། གཞིས་ཀའི་ནང་མ་འཛུལ་གོང་ད་དུང་ལག་ཤུབས་ནག་པོ་དེ་གྱོན། ཁོ་རང་ཉིད་
གཞིས་ཀའི་སྒོ་རའི་ནང་འཛུལ་བའི་སྣང་ཚུལ་ལ་མོས་ཤིང་། སྒོ་རའི་སྒོ་མོ་སོ་སོའི་དཔུང་
པ་དང་ལྷན་དུ་ཕར་ཚུར་ཁ་བསྒྱུར་བ་དང་། གྱང་སྟེང་ནས་དེ་ཕོས་སྐད་གསངས་སྒྲོག་པ།
ཨབ་ཕྲུག་ཚོ་ཁོ་བསུ་བར་ཡོང་བ་སོགས་མྱོང་ཚོར་ཟབ་མོ་བྱུང་། ཁོ་མཛོད་ཁང་དང་རྟ་ར་
ལ་མོས་ཤིང་། ཡབ་ཆེན་ལུ་ཨའོ་ཡིས་ཁོའི་དཔུང་པར་ཅག་ཅག་བྱེད་བཞིན་ཁོ་ལ་སྲོག་
སྐྱོབ་དྲིན་ཆེན་ཞེས་འབོད་པར་མོས། ཁོ་སྲས་མོ་ཨི་མ་ལགས་ཀྱི་ཤིང་ལྷམ་ཆུང་ཆུང་ལ་
མོས་ཤིང་། གཙང་མར་བཀྲུས་པའི་གསོལ་ཐབ་ཀྱི་ས་མཐིལ་ཐོག་འཇུར་རྟ་རྟིང་ཙོག་གིས་
ཁོང་འཕག་ཙམ་བཏེགས་ཡོད་པ་དང་། ཁོང་གོམ་བགྲོས་སྤོ་བའི་ཚེ། ཤིང་གི་ལྷམ་མཐིལ་དེ་
མར་ཡར་བཏེགས་པ་དང་ལྷམ་ཀོ་དང་བརྡར་བའི་ཚེ་ཐྲ་ཐག་ཐྲ་ཐག་གི་སྒྲ་ཐོན་པར་བྱེད།
ཁོ་མོས་ནམ་རྒྱུན་ཁོ་རྡོ་སྐས་ཀྱི་སེའུ་དང་པོ་བར་དུ་སྐྱེལ་མ་བྱེད་པ་དང་། བཞོན་རྟ་
ད་དུང་སླེབས་མེད་ན་ངང་ཙམ་སྒུག ཁ་གྱེས་རྗེས་ཁོ་གཉིས་ལ་སྨྲ་བ་མེད། ཕྱོགས་བཞི་
ནས་ལྡང་བའི་རླུང་བསིལ་གྱིས་ཁོ་མོའི་ལྟག་ཁུང་གི་སྐྲ་གསར་པ་ཟང་ཟིང་དུ་གྱུར་པ་དང་
པང་རས་ཀྱི་སྒྲོག་གུ་ཡང་འགུལ་ནས་ཕར་གཡོབ་ཚུར་གཡོབ་བྱེད་བཞིན་པ་ནི་དར་ཚོན་
དང་འདྲ། འཁྱགས་པ་བཞུར་འགོ་ཚུགས་པའི་ཉིན་ཞིག་སྒོ་རའི་ནང་རྩི་ཤིང་ལ་ཆུ་རྒྱུགས་
ནས་ཤུན་པ་ལྗང་མདོག་ཏུ་གྱུར་པ་དང་ཁང་ཀླད་ཀྱི་གངས་གསོག་ཀྱང་བཞུས་ཤིང་། ཁོ་མོ་
སྒོ་ཐེམ་ཐོག་ཉི་གདུགས་ཕུབ་སྟེ་ལངས་བསྡད། འོད་ཆེམ་ཆེམ་གྱི་དར་སིའི་ཉི་གདུགས་
ལས་ཚོན་ལྡན་འོད་མདངས་ཟླ་བའི་བཞུན་མ་བྱུག་པ་ཇི་ལྟའི་བཞིན་རས་ལ་ཕོག གནམ་
གཤིས་གློ་བུར་དྲོ་རུ་སོང་བས་ཉི་གདུགས་འོག་གི་ཁོ་མོའི་བཞིན་ལས་འཛུམ་མདངས་
མངོན། ལྟེབས་རིས་ཀྱིས་མཛེས་ཤིང་ཐང་ཤ་ཆོད་པའི་ཉི་གདུགས་ཐོག་ཆུ་ཐིགས་ལྷུང་བའི་
ཐིག་སྒྲ་ལྷང་ལྷང་ཐོས་ཐུབ།
ཆ་ལི་དང་ཐོག་པེར་ཐོ་ལ་འགྲོ་དུས་ལྕམ་གྱིས་ནད་པའི་སྐོར་འདྲི་བ་མ་ཟད། ཐ་ན་ཁོ་
མོ་ལ་རྩིས་ཐོ་འགོད་སའི་དེབ་ཆུང་ཞིག་ཡོད་པ་དེའི་ཐོག་གི་སྟོང་ཆ་ཤོག་ལྷེ་གཅིག་ཡོད་
པར་སྐུ་ངོ་ལུ་ཨའོ་ཡི་སྐོར་གྱི་རྩིས་ཁྲ་བཟོས། རྗེས་སུ་སྐུ་ངོ་ལུ་ཨའོ་ལ་ད་དུང་བུ་མོ་ཞིག་
ཡོད་པ་ཤེས་པ་ནས་བཟུང་ཁོ་མོས་གང་སར་དེའི་སྐོར་རྩད་གཅོད་བྱས། སྐུ་ངོ་ལུ་ཨའོ་ཡི་
སྲས་མོ་ནི་ཡེ་ཤུའི་དབེན་གནས་སུ་གསོ་སྐྱོང་གིས་འཚར་ལོངས་བྱུང་བ་དང་། མི་ཚོས་
བསྔགས་བརྗོད་ཀྱི་མེ་ཏོག་འཐོར་བའི “སློབ་གསོ་བཟང་པོ” ཞིག་ཀྱང་ཐོབ་མྱོང་སྐོར་གོ་
ཐོས་བྱུང་ཞིང་། དེས་ན་སྲས་མོའི་སྐུ་ཞབས་དེས་ཞབས་བྲོ་དང་། རི་མོ། ཚེམ་དྲུབ། རོལ་མོ་
སོགས་ཤེས་པ་སྨོས་མི་དགོས་པས་མོ་ནད་ག་ལ་ཐེག
མོའི་སེམས་ལ “ཏག་ཏག་དེའི་ཆེད་དུ་མ་རེད་དམ། ཁོ་པ་མོ་ལ་ལྟ་བར་འགྲོ་སྐབས་
སྤྲོ་སྣང་རབ་ཏུ་འཕེལ་ནས་ཆར་དྲག་རླུང་འཚུབ་ཀྱི་ཁྲོད་དུ་ཡང་ཁོའི་ཁན་སྦྱར་གསར་པ་
དེ་བརྗེ་བ་མ་རེད་དམ། སྐྱེ་དམན་དེ་ཡིན་ན། སྐྱེ་དམན་དེ་ཡིན་ན” སྙམ།
མོ་རང་ཤུགས་ཀྱིས་དམན་ཆུང་དེ་ལ་ཁོང་ཁྲོ་ཟོས། དང་ཐོག་ཁོ་མོས་སེམས་ནད་
བསང་ཕྱིར་འཚེར་ཕུང་ལ་བསྐོར་ནས་རི་བོང་ལ་འཇབ་རྡོ་བརྒྱབ། འོན་ཀྱང་མོས་ཅི་ཞིག་
ཤོད་མིན་ཆ་ལིས་མ་ཤེས། དེ་ནས་མོས་རྐང་བཙུགས་ནས་རྙོག་དྲ་བསླངས་ཀྱང་ཁོས་ཁ་
རྩོད་རྒྱག་མི་འདོད་པས་འོན་རྫུ་བཏབ། མཐར་ཁོ་མོས་གཏམ་གྱི་གསལ་ཁ་ཕྱེ་ནས་སྨྲས་
པར། པེར་ཐོ་ལ་ད་དུང་ག་རེ་བྱེད་དགོས་ཡོད་དམ། སྐུ་ངོ་ལུ་ཨའོ་ཡི་ན་ཚ་དྲག་ཟིན་པ་མ་
རེད་དམ། ཁོང་གི་སྨན་རིན་རྩིས་ད་དུང་བརྒྱབ་མེད་དམ། ཨ་ལས། ཕ་གིར་སེམས་ནང་
གི་སྙིང་སྡུག་ཅིག་ཡོད་པ་མིན་ནམ། སྨྲ་སྒོ་ཡངས་ལ་ཚེམ་དྲུབ་ཤེས་པའི་ཤེས་ལྡན་མ་ཞིག་
ཡོད་པ་མ་རེད་པས། དེ་ཁྱོད་རང་ཞེན་ཆགས་ས་དེ་རེད། ཁྱོད་ལ་གྲོང་ཁྱེར་ནང་གི་སྲས་མོ་
ཞིག་དགོས་ཀྱི་ཡོད་པ་རེད། ཆ་ལི་ནི་སྨྲ་བ་མེད་པར་དགུན་གྱི་ཁུ་བྱུག་གི་ངང་ཚུལ་འཛིན།
འོན་ཀྱང་མོས་ཐར་པར་མི་གཏོང་བར་ན་རེ།
སྐུ་ངོ་ལུ་ཨའོ་ཡི་སྲས་མོའི་སྐུ་ཞབས། གྲོང་ཁྱེར་ནང་གི་སྲས་མོའི་སྐུ་ཞབས། སྐྱག་
པ་ར་ཅིག་ཡིན་འགྲོ། ཁོ་ཚོའི་སྤོ་བོ་དེ་ནི་ལུག་རྫི་ཙམ་ཞིག་རེད། ཁོང་ཚོའི་སྤུན་ཉེ་ཞིག་
གིས་བྱ་ངན་བྱས་པས་མི་གཞན་དང་ཁ་རྩོད་ཤོར་ནས་ཨེན་ཙམ་མིན་ན་ཁྲིམས་ལ་ཐུག་
གྲབས་བྱས་པ་རེད། ཁོང་ཚོར་ཧ་ལས་རྒྱུ་ཅི་ཡོད་དམ། ད་དུང་རེས་གཟའ་ཉི་མར་མཆོད་
ཁང་དུ་འགྲོ་དུས་དར་གོས་སྟོད་ཐུང་ཞིག་བརྗེ་བར་བྱས། ཧ་ལམ་སྡེ་དཔོན་གྱི་ལྷ་ལྕམ་
འདྲ་ཞིག་ཡིན་བསམ་གྱི་མེད་དམ། ད་དུང་ཡ་ང་དགོས་པའི་སྤོར་ཏོ་དེ་ན་ནིང་པད་ཁས་
བསྐྱབས་པ་མ་གཏོགས་བུ་ལོན་ཡང་འཕྲོད་ཡོད་ཀྱི་མ་རེད།
མོའི་སྡུག་བཤད་ཀྱིས་ཆ་ལི་བསུན་པ་དང་སེམས་ཁག་པས་པེར་ཐོ་ལ་འགྲུལ་
མཚམས་བཅད། འོན་ཀྱང་ཨེ་ལོ་དབྱི་སིས་དེ་མུར་མཚམས་མི་འཇོག་པར་ཁོའི་ལག་པ་
ལྟུང་བཤགས་དཔེ་ཆའི་ཐོག་འཇོག་ཏུ་བཅུག་སྟེ་སླད་མར་གཏན་ནས་མི་འགྲོ་བའི་མནའ་
བོར་དུ་བཅུག མོས་མིག་ཆུའི་ཆར་འབེབས་བཞིན་ཁོ་ལ་འོ་ཡང་ཡང་བྱེད་པའི་ངང་ཚུལ་
དེ་ནི་ཧ་ལམ་བརྩེ་དུང་གི་མེ་རི་འབར་བ་ལྟར་སྣང་བས་ཁོ་མོ་ལ་མི་བསྟུན་ཐབས་མེད་
བཟོས། དེ་ལྟར་ལགས་ཀྱང་ཁོས་མོའི་མདུན་དུ་ཁ་གཡོག་མཛུབ་འཁྲིལ་ལྟར་བགྱིས་ནའང་
སེམས་ནང་གི་འདུ་ཤེས་དྲག་པོས་གྱེན་ལོག་བྱེད་ཅིང་། དེས་ན་ཁོས་ངོ་ལྐོག་གཉིས་འཁྲབ་
ཐབས་ཤེས། ཁོའི་སེམས་ནང་ཁྱོད་ཀྱིས་ང་ཁོང་འཕྲད་དུ་མ་བཅུག་ནའང་ངས་ཁོང་བཞག་
ནས་ཁྱོད་ལ་བརྩེ་པོ་བྱ་རྒྱུ་སྐྱིད་ཐག་ཆོད་པ་རེད་སྙམ། དེའི་ཁར་མོ་ནི་རུས་ཀྲང་ལྤགས་
གཡོགས་ཇི་བཞིན་ཧ་ཅང་རིད་པ་དང་། མི་དགོས་པའི་སོ་རིང་བ། ལོ་གཅིག་དུས་བཞི་ལ་
སྟོད་ལྷེ་ནག་པོ་ཞིག་བཀླུབས། མགོ་བོ་ཕྲ་པོ་དཔུང་རུས་དབར་དུ་དཔྱངས། མོའི་རུས་སྒྲོམ་
ལ་ཕྱུ་པ་གཡོག་པ་ནི་རལ་གྲི་གྲི་ཤུབས་ནང་བླུག་པ་དང་འདྲ། ཕྱུ་པ་ཐུང་ཐག་ཆོད་ནས་
རྐང་པའི་བོལ་དང་རྐང་སུག་ཐལ་མདོག་ཐོག་སྣོལ་མར་བཅིངས་པའི་འཇུར་སྒྲོག་ལེབ་མོ་ཡང་ཕྱིར་མངོན་ཡོང་།
ཆ་ལིའི་སྐྱེད་མ་སྐབས་སྐབས་ལ་ཁོ་གཉིས་ལ་ལྟ་བར་ཡོང་མོད། འོན་ཀྱང་མནའ་
མའི་ཁ་བཙན་པོས་སྒྱུག་མོ་ཆགས་སུ་མི་འཇུག སྒྱུག་མོ་ཡང་རང་ག་བ་ཞིག་མིན་
མདུང་རྩེ་ཁ་སྤྲོད་ཀྱིས་ཁྱོད་ཀྱིས་གཅིག་བཤད་ན་ངས་བཅུ་བཤད་དེ་ཁ་འཛིང་རྒྱག་པ་
དང་། མཐར་མདུང་རྩེ་ཆ་ལིའི་ཐོག་འཕངས་ཏེ་ཁོ་ལ་ཟས་ཟ་སྐབས་ཚེ་གང་ལྟོ་ཆས་མིག་
གིས་མ་རིག་པ་ལྟར་བྱེད་པ་དང་། མི་སུ་སླེབས་ནའང་མཉམ་དུ་ཨ་རག་འཐུང་བ། གསོད་
དོ་ཟེར་ནའང་ཧྥ་ལན་བྱ་སྤུའི་སྟོད་ཐུང་མི་གྱོན་པ་བཅས་ལྐུགས་པ་ཨུ་ཚུགས་དེ་འདྲ་ག་
རེ་ཡིན་ནམ་ཞེས་གཤེས་་དཔྱིད་འདེབས་འགོ་ཚུགས་རྗེས་ཀྱི་ཉིན་ཞིག་ཨན་ཀུ་ཝེ་གྲོང་རྡལ་གྱི་གཞུང་ཕྱོགས་
དཔང་མི་ཞིག་སྟེ། དྷུ་པེ་ཁེའི་ཡུགས་མོའི་རྒྱུ་ནོར་བདག་ཉར་བྱེད་མི་དེ་གཞུང་དཔང་
ལས་དོན་ཁང་གི་དངུལ་སྨར་ཡོངས་རྫོགས་སྡོགས་ནས་ལམ་ཞོར་གྱི་གྲུ་ཞིག་ལ་བསྡད་ནས་
བྲོས་སོ། །འོ་ཏག་ཏག ཨེ་ལོ་དབྱི་སི་ལ་རིན་ཐང་ཧྥ་རན་སིའི་སྒོར་མོ་དྲུག་སྟོང་རི་བའི་གྲུ་
གཟིངས་ཀྱི་མ་རྐང་ཁར། ད་དུང་ཧྥོ་ལང་སོ་ཝ་ཁྲོམ་གཞུང་དུ་ཁང་པ་ཞིག་ཡོད། འོན་ཀྱང་
རྒྱུ་ནོར་གྱིས་ཕྱུག་རབས་བརྗོད་པའི་ཁང་པ་དེའི་ནང་ནས་བྷོ་ཝ་རི་ཚང་ལ་འཁྱེར་ཡོང་
བ་ནི་འཛིན་ཆས་རང་འགྲིག་ཁ་ཤས་དང་གྱོན་གོས་རྙིང་པ་ཆ་ཚང་ཁ་ཤས་ཙམ་མོ། །དེ་
འདྲ་ཡིན་ན་གནས་ཚུལ་གསལ་པོ་ཞིག་བཟོ་དགོས། ད་བྱེད་དུས་གྲོང་ཁྱེར་དྷེ་ཨའེ་ཕུའི་
ཁང་པའི་རིན་ཐང་ཚང་མ་བཟས་ཟིན་ཞིང་། ཐ་ན་ཁང་པའི་ཀ་བ་ཡང་གཏའ་མར་བཞག་
ཟིན། མོས་གཞུང་ཕྱོགས་དཔང་མིའི་སར་རྒྱུ་ནོར་ཇི་ཙམ་བཅོལ་མིན་དཀོན་མཆོག་གིས་
མ་གཏོགས་མི་ཤེས། འོན་ཀྱང་གྲུ་གཟིངས་ཀྱི་རྐང་དངུལ་མང་ནའང་གནའ་བོའི་སྒོར་མོ་
ཆིག་སྟོང་ལྷག་མེད། དེས་ན་ད་བྱེད་དུས་སྐྱེ་དམན་དེས་སྐྱག་རྫུན་བཤད་པ་གསལ་པོ་རེད།
བྷོ་ཝ་རི་ཚང་གི་ཕ་རྒན་གྱིས་གནས་ཚུལ་གསལ་པོ་ཤེས་སྐབས་རླུང་ལངས་ཐག་ཆོད་ནས་
རྐུབ་སྟེགས་ཀྱང་བརྡབས་ཏེ་བཅག ཆུང་མས་སོ་སོའི་ཕྲུ་གུ་གཡོ་འོག་ཏུ་ཚུད་པ་བཟོས་
ཏེ་ཁོ་ལ་རྟ་རྒན་རུས་ཀྲང་དེ་འདྲ་ཞིག་མགོ་སྐལ་དུ་ཐོབ། ད་གཟོད་རྟ་སྒའི་རིན་ཐང་རྟ་
ཀོའི་རིན་ཐང་ལའང་མི་དོ་བར་འཁང་ར་བྱས། ཁོང་ཚོ་ཡུལ་ཐོ་ཐེ་ལ་འབྱོར་ནས་གནས་
ཚུལ་གྱི་མཐིལ་རྡོལ་བས་ན་ཁ་རྩོད་ཤོར། སྐབས་དེར་ཨེ་ལོ་དབྱི་སི་ནི་མཆི་མ་དང་སྣ་ལུད་
མཉམ་དུ་འཛར་བཞིན་ཁྱོ་གའི་པང་ཁར་བསྙེས་ཐོག་ཞེ་ཁྲེལ་མེད་པར་སྒྱུག་མོའི་བརྙས་
བཅོས་མཚམས་འཇོག་དགོས་པའི་རེ་བ་བཏོན། ཆ་ལིས་མོའི་ཆེད་དུ་སྐད་ཆ་ཤོད་རྩིས་
བྱེད་སྐབས་ཕ་མ་གཉིས་ཁོང་ཁྲོ་རབ་ཏུ་ལངས་ནས་ཕྱིར་ལོག་སོང་།
འོན་ཀྱང་རྡུང་རྡེག་གནད་དུ་འཁེལ་ཟིན། གཟའ་འཁོར་གཅིག་འདས་མཚམས་མོ་
སྒོ་རའི་ནང་དུ་གྱོན་གོས་འགྲེམ་སྐབས་ཁྲག་ཁམ་གང་སྐྱུག ཉིན་གཉིས་པར་ཆ་ལིས་སྒེའུ་
ཁུང་གི་ཁྲ་ཡོལ་འཐེན་རྩིས་བྱེད་སྐབས་ཨ་མ། དཀོན་མཆོག་མཁྱེན་ཞེས་ཨེ་ལོ་དབྱི་
སི་སྐད་ངན་ཤོར་བ་དང་སྦྲགས་དྲན་མེད་དུ་བརྒྱལ། དེ་ནས་ལངས་རྒྱུ་མ་བྱུང་བར་ལྔ་པའི་
ལམ་དུ་བཞུད། དེ་འདྲའི་ཡ་མཚན་པ་ཞིག་རེད་ཨང་།
ཕུང་པོ་དུར་འཇུག་བྱས་རྗེས་ཆ་ལི་རང་ཁྱིམ་དུ་ལོག ཁང་ཁྱིམ་གྱི་ཤོད་དུ་མི་སུ་
གཅིག་ཀྱང་མི་སྣང་། ཁོ་སྟེང་ཁང་དུ་འཛེགས་ནས་གཟིམ་ཆུང་ནང་འཛུལ་སྐབས་ཨེ་ལོ་
དབྱི་སིའི་ཉལ་གོས་ད་དུང་ཉལ་ཁྲིའི་མགོར་བཀལ་ཡོད་པས་ཡིག་ཅོག་གི་འགྲམ་དུ་བསྡད།
མགོ་བོ་ལག་པས་སྐྱོར་ཏེ་སྡུག་བསྔལ་གྱིས་རིག་པ་ཐབ་ཐིབ་ངང་ས་མ་རུབ་བར་བསྡད། ཇི་
ལྟར་ནའང་ཁོ་མོས་ཁོ་ལ་བརྩེ་པོ་བྱེད་མྱོང་བ་རེད་ཨང་།
གསུམ། ཉིན་ཞིག་གི་ཞོགས་པ་ཡབ་ཆེན་ལུ་ཨའོ་ཆ་ལིའི་སར་སྨན་རིན་སྐྱེལ་བར་འབྱོར། ཧྥ་
སྒོར་དོང་ཙེ་བདུན་ཅུ་དོན་ལྔ་ཡོད་པ་དང་དོང་ཙེ་རེར་སུའུ་བཞི་བཅུ་རེ་རི་ཞིང་། དེའི་ཁར་
ད་དུང་མཚལ་བྱ་བྱ་མོ་ཞིག་འཁྱེར་ཡོད། ཆ་ལིའི་བཟའ་ཟླ་གྲོངས་པའི་གནས་ཚུལ་ཐོས་
པས་སེམས་གསོ་འཚམས་འདྲི་གང་ཐུབ་བྱས།
གནས་ཚུལ་དེ་འདྲ་ང་ཡང་བརྒྱུད་མྱོང་། ཡབ་ཆེན་ལུ་ཨའོ་ཡིས་ཆ་ལིའི་དཔུང་
པར་ཅག་ཅག་བྱེད་བཞིན་བརྗོད་དོན། ང་ཡང་ཁྱེད་རང་དང་འདྲའོ། །ང་ནི་བརྒྱུད་མྱོང་
བའི་མི་ཞིག་ཡིན། ངའི་བཟའ་ཟླ་གྲོངས་སྐབས་ང་ནི་ཞིང་ཁའི་ནང་རྒྱུགས་ནས་གཅིག་
པུར་བསྡད། ཤིང་སྡོང་གི་འོག་ཏུ་འགྱེལ་ནས་ངུ་འབོད་དྲག་པོ་བྱས་པ་དང་དཀོན་མཆོག་
ལ་འོ་དོད་འབོད་ཀྱང་ཕན་པ་ཅི། ངའི་སེམས་ལ་བདག་ནི་ཞིང་ཁའི་ནང་གི་ཙི་ཙི་དང་
ཁོག་པའི་ནང་གི་འབུ་ལ་ཡང་མི་དོ། དེ་ལས་ཤི་ན་དགའ་འོ་སྙམ། མི་གཞན་དག་སོ་སོའི་
བཟའ་ཟླ་དང་མཉམ་དུ་ཚང་ཚང་རུབ་རུབ་དང་དགའ་དགའ་སྤྲོ་སྤྲོ་བྱས་ཏེ་བསྡད་ཡོད་
པར་སྙམ་སྐབས་ངས་འཁར་རྒྱུག་གིས་ས་ལ་བརྡུངས། སྨྱོ་བ་ལྟར་བརྡུངས། ང་ཧ་ལམ་སྨྱོ་བླ་
ཅན་དུ་གྱུར་ནས་ཟ་མ་ཟ་མི་འདོད་ལ་ཁོ་ཧྥེ་ཇ་ཁང་དུ་ཡང་འགྲོ་མི་འདོད། ཁྱོད་རང་ཡིད་
ཆེས་ཀྱི་མ་རེད། ཁོ་ཧྥེ་ཡིད་ལ་འཁོར་ནའང་སྐྱུག་མེར་ལྡང་། འོན་ཀྱང་དུས་ཚོད་ཉིན་རེ་
ཉིན་རེ་བཞིན་འདས་པ་དང་། དགུན་དུས་ཡོལ་ནས་དཔྱིད་ཀ་སླེབས་པ་དང་། དབྱར་དུས་
ཡོལ་ནས་སྟོན་ཁ་ཟིན། དུས་ཚོད་རིམ་པ་རིམ་པས་ཡོལ་བ་དང་སྐར་ཆ་རེ་རེ་དང་སྐར་མ་
རེ་རེ་བྱས་ནས་འདས་པ་དང་བསྟུན་ཏེ་དོན་དེ་ཡང་རྒྱང་རིང་ནས་རྒྱང་རིང་དུ་སོང་བ་དང་
བག་ཆགས་ཇེ་སྲབ་ཇེ་སྲབ་ཏུ་སོང་། ངས་ཟེར་ན་ག་དུས་ཡིན་ནའང་ཅི་ཞིག་གིས་སོ་སོའི་
སྙིང་ཁ་མནན་པ་ལྟར་ཏེ། མི་ཚོས་ཟེར་སྟངས་ལྟར་ན་ག་དུས་ཡིན་ནའང་སྙིང་ཁ་རྡོ་བ་
ཞིག་གིས་མནན་པ་ལྟར་མཆིས། འོན་ཀྱང་མི་ཚང་མའི་ལས་དབང་དེ་འདྲ་ཡིན་པས་རང་
གིས་རང་ལ་སྡུག་པོ་བཏང་ནས་ཅི་བྱེད། མི་གཞན་དག་གྲོངས་པའི་དབང་གིས་སོ་སོ་ཡང་
སེམས་སྡུག་གིས་འཆི་འདོད་པ་དེ་འདྲ་བྱེད་མི་རུང་། སྐུ་ཞབས་བྷོ་ཝ་རི་ལགས། ཁྱེད་རང་
ངེས་པར་དུ་སྙིང་སྟོབས་བསྐྱེད་ཅིག གནས་ཚུལ་གང་ལྟར་ནམ་ཞིག་ཡོལ་འགྲོ་ཡི་རེད།
ཁོམ་པ་ཡོད་དུས་ང་ཚོའི་སར་ཕེབས་དང་། བདག་གི་བུ་མོས་ཀྱང་ཁྱེད་རང་སྐོར་འདྲི་ཡི་
འདུག བུ་མོས་ད་དུང་ཁྱེད་རང་གིས་ཁོ་མོ་བརྗེད་པ་མིན་འགྲོ་ཟེར་གྱི་འདུག་གོ །ད་ནི་
དཔྱིད་ཀ་འཆར་ལ་ཉེ་བས་ང་ཚོས་ཉིད་ལ་ནགས་ཚལ་ནང་རི་བོང་རྔོན་རོགས་ཞུས་ཆོག
ཁྱེད་རང་ཡང་སྐྱོ་བསང་ཡོང་གི་རེད།
ཁོང་གི་སེམས་གསོ་ཁ་ཏ་ཉན་རྗེས་ཁོ་སླར་ཡང་པེར་ཐོ་རུ་ཡོང་། དེ་གར་སླེབས་
སྐབས་ཐམས་ཅད་ལ་འགྱུར་ལྡོག་ཅི་ཡང་མེད་ཅིང་། དེ་ཡང་ཐམས་ཅད་ཟླ་བ་ལྔའི་གོང་
དང་གཅིག་མཚུངས་ཀྱི་སྣང་བ་བྱུང་། མི་འདྲ་བ་ནི་ལི་སྡོང་ལ་མེ་ཏོག་བཞད་པ་དང་ཡབ་
ཆེན་ལུ་ཨའོ་ཁོང་ད་ཆ་ཉལ་ཁྲིའི་ཐོག་སྡོད་མི་དགོས་པར་གང་སར་འགྲོ་ཐུབ་པ་དང་
གཞིས་ཀ་དེ་བས་གསོན་ཉམས་དོད་པོར་གྱུར་པ་དེའོ། །
ཡབ་ཆེན་ལུ་ཨའོ་ཡི་སེམས་ལ་ཆ་ལི་བཟའ་ཟླ་གྲོངས་པའི་དབང་གིས་སེམས་སྡུག་
ཆེན་པོ་ཡོད་ཀྱི་རེད་སྙམ་པས་སེམས་ཁུར་གང་དྲག་བྱེད་པ་དང་དེ་ནི་འདོར་ཐབས་མེད་
པའི་འོས་འགན་ཞིག་ལ་བརྩི། ཞྭ་མོ་ཕུད་ན་འཁྱགས་དོགས་དང་། ནད་པར་སྐད་ཆ་ཤོད་
པ་བཞིན་དུ་སྐད་ཤུགས་ཆེན་པོ་མི་རྒྱག་པ། ཁོང་ལ་གྲ་སྒྲིག་བྱས་པའི་ཟ་མ་ཞག་ཚིལ་ཆེ་
དྲགས་པ་དང་ཕྱུར་བ་བཟོ་སྤུས་མི་དག་པའམ་ཡང་ན་ཤིང་ཏོག་ལི་ཙི་རྗེན་པ་ཡིན་ན་ཡབ་
ཆེན་རླུང་ལངས་ཁུལ་བྱེད། ཡབ་ཆེན་གྱིས་ཁོང་ལ་གཏམ་རྒྱུད་ཤོད་སྐབས་ཆ་ལི་གད་མོ་
ཤོར། འོན་ཀྱང་བཟའ་ཟླ་འདས་པོ་བསམ་བློར་འཁོར་བས་ངོ་གདོང་གློད། ཡུད་ཙམ་སོང་
རྗེས་ཇ་ཁོ་ཧྥེ་བཀྱག་ཡོང་སྐབས་སླར་ཡང་བཟའ་ཟླ་འདས་པོ་བརྗེད་འགྲོ།
མི་རྐྱང་གི་འཚོ་བར་རིམ་བཞིན་གོམས་པས་བཟའ་ཟླ་འདས་པོ་དྲན་རྒྱུ་ཡང་ཇེ་ཉུང་
དུ་སོང་། གང་དགའ་གང་སྐྱིད་ཀྱི་རང་དབང་གསར་པའི་སྤྲོ་སྣང་གིས་ཡུན་རིང་པོ་མ་
སོང་བར་ཡུལ་ཡུལ་པོ་ཡང་བཟོད་མི་ཐུབ་པ་ཞིག་མ་ཡིན་པའི་སྣང་བ་བྱུང་། ཁོ་ད་ཆ་ཉིན་
རེའི་ལྟོ་ཐུན་གསུམ་གྱི་དུས་ཚོད་རང་དགར་བསྒྱུར་ཆོག་པ་དང་། ཕྱིར་འགྲོ་བ་དང་ཁྱིམ་དུ་
ལོག་པ་གང་རུང་ལ་ཁ་གཡར་ས་འཚོལ་མི་དགོས་པ། གལ་ཏེ་ངལ་ཞིང་དུབ་ན་རྐང་ལག་
བརྐྱངས་ཏེ་ཉལ་ཁྲིའི་ཐོག་ཉལ་ཆོག དེས་ན་ཁོ་རང་གིས་རང་ལ་གཅེས་ཤིང་སྐྱིད་པོ་བྱེད་
ཤེས་པར་གྱུར་པ་དང་། མི་གཞན་དག་འཚམས་འདྲིར་ཡོང་ནའང་དེ་ནི་ལོས་ཀྱང་ཡིན་
སྙམ། དེའི་ཁར་བཟའ་ཟླ་འདས་རྗེས་རླུང་རྟ་མ་གུད་པར་སྨན་པ་བསྟེན་མཁན་ནད་པ་དེ་
བས་མང་དུ་སོང་བ་ལས་ཉུང་དུ་སོང་མེད། ཅིའི་ཕྱིར་ཞེ་ན་མི་ཚང་མས “ཡ་ང་དགོས་
པའི་གཞོན་ནུ་འདི་ཨང་། དེ་འདྲའི་ལས་མ་དག་པ་ཞིག་ཨང” ཞེས་རྟག་པར་བརྗོད་ཀྱི་
ཡོད། ཁོའི་སྙན་གྲགས་ཇེ་ཆེར་སོང་བ་དང་བསྟུན་ནས་ནད་བསྟེན་མཁན་ཇེ་མང་དུ་སོང་
བ་དང་། པེར་ཐོ་ལ་ག་དུས་འགྲོ་འདོད་ན་དེ་དུས་འགྲོ་ཆོག་པ་ལས་སུས་ཀྱང་ཇུས་གཏོགས་
བྱེད་མཁན་མེད། ཁོ་ལ་གསལ་པོ་མེད་པའི་རེ་བ་ཞིག་སྐྱེས་པ་དང་རབ་རིབ་ཀྱི་སྐྱིད་སྣང་
ཞིག་འཆར། མེ་ལོང་ལ་གཏད་ནས་སྨ་ར་བྱིལ་བྱིལ་བྱེད་བཞིན་སེམས་ལ་བཞིན་རས་སྔོན་
ཆད་ལས་མཐོང་སྣང་དོད་དུ་སོང་འདུག་སྙམ།
ཉིན་ཞིག་གི་ཆུ་ཚོད་གསུམ་པ་ཙམ་ལ་ཁོ་སླར་ཡང་པེར་ཐོ་གཞིས་ཀར་འབྱོར། མི་
ཚང་མ་ས་ཞིང་ནང་སོ་ནམ་བྱེད་པར་སོང་ནས་བསྡད་མེད། ཁོ་གསོལ་ཐབ་ནང་འཛུལ་
སྐབས་སྒེའུ་ཁུང་བརྒྱབ་ཡོད་པས་དང་ཐོག་ཨི་མ་མ་མཐོང་། ཉི་འོད་པང་ལེབ་ཀྱི་སྲུབས་ཀ་
ཁག་ནས་རྡོ་གཅལ་ཐོག་འཕྲོས་པ་དག་ཕྲ་ལ་རིང་བའི་ཤུར་རིས་ལྟར་སྣང་བ་དང་། འཛིན་
ཆས་ལ་ཐུག་ས་ནས་ཉི་འོད་ལྟེབས་ཚིགས་ཐེབས་རྗེས་གནམ་གཅལ་ཐོག་འཕྲོས་འདུག
གསོལ་ལྕོག་ཐོག་སྦྲང་ནག་ཁ་ཤས་གྷི་ལ་སིའི་ལྡེབས་སུ་རྒྱུག་བཞིན་ཡོད་པ་དང་གྷི་ལ་སིའི་
ནང་གི་ཤིང་ཏོག་ཨ་རག་ལྷག་འཕྲོའི་ནང་ལྷུང་མཚམས་ཝུང་ཝུང་གི་སྡུག་སྐད་སྒྲོག དུ་
ཁུང་ནས་འཛུལ་བའི་ཉི་འོད་ཐབ་ནང་གི་རྡོ་སོལ་ལ་ཕོག་པས་ཕར་ལྟ་དུས་སྤུ་སོབ་སོབ་ཀྱི་
སྣང་བ་སྟེར་བ་དང་། གོ་ཐལ་གྲང་མོ་ཡང་སྔོ་སྐྱ་མདོག་ཏུ་སྣང་། ཨི་མ་སྒེའུ་ཁུང་དང་ཐབ་
ཀྱི་དབར་དེར་བསྡད་ནས་ཅི་ཞིག་སླེ་བཞིན་ཡོད་ཅིང་། ཁོ་མོའི་སྐེ་ལ་ཅི་ཡང་དཀྲིས་མེད་
པས་དམར་ཧྲེང་ཧྲེང་གི་དཔུང་པའི་ཐོག་གི་རྔུལ་ཆུའི་ཟིལ་པ་མཐོང་ཐུབ།
གྲོང་གསེབ་ཀྱི་ལུགས་སྲོལ་ལྟར་ཨི་མ་ཡིས་ཁོང་ལ་ཨ་རག་དཀར་ཡོལ་གང་དྲངས་
ཀྱང་ཁོས་མ་བཏུངས། ཁོང་ལ་ངེས་པར་དུ་འདྲེན་དགོས་པས་མཐར་ཨི་མ་ཡིས་འཛུམ་
བཞིན་ཁོ་མོ་ལ་དཀར་ཡོལ་གང་འཐུང་རོགས་བགྱིས་པར་རྩིས་དང་ཟེར། ཁོ་མོས་དཀར་
སྒམ་ལས་ཚ་ལུ་མའི་ཨ་རག་ཤེལ་དམ་དང་ཤེལ་གྱི་དཀར་ཡོལ་ཆུང་ཆུང་གཉིས་བཏོན་ཏེ་
གཅིག་ནང་ཨ་རག་རྡག་རྡག་བླུག་སྟེ་ཁོང་ལ་སྤྲད། གཅིག་ཤོས་ནང་ཧ་ལམ་ཐིགས་པ་ཙམ་
ལས་མེད། དཀར་ཡོལ་གཏུག་རྗེས་ཨ་རག་དཀར་ཡོལ་མཆུ་ལ་སྦྱར། ཁོ་མོ་སོ་སོའི་དཀར་
ཡོལ་ཧ་ལམ་སྟོང་པ་ཡིན་པས་ཞབས་ཏག་རྒྱག་སྐབས་མགོ་བོ་ལྟག་རྒྱབ་ཏུ་དགྱེ་དགོས་པས་
ཁོ་མོས་མགོ་བོ་ལྟག་རྒྱབ་ཏུ་དགྱེ། མཆུ་སྒྲོས་མདུན་དུ་ནུར། མགྲིན་པ་རིང་པོ་བརྐྱངས་ཀྱང་
སྔར་བཞིན་ཨ་རག་གི་བྲོ་བ་མྱོང་མ་ཐུབ་པས་གད་མོ་ཤོར། དུས་མཚུངས་སྨྲ་བའི་འབབ་
སྟེགས་དཀར་ལ་ལྡུམ་པའི་སོ་ཕྲེང་གི་དབར་ནས་བརྐྱངས་ཏེ་དཀར་ཡོལ་མཐིལ་གྱི་ཨ་རག་གཙང་མ་ལྡགས།
ཁོ་མོ་སླར་ཡང་གདན་དུ་འཁོད་དེ་ལག་ལས་བླངས། དེ་ནི་སྤུན་དོག་དཀར་པོའི་ཨུ་
སུ་ཞིག་ཡིན་པ་དང་བསླས་ཏེ་གླན་དགོས་ཀྱི་ཡོད། ཁོ་མོ་མགོ་བོ་དུད་དེ་ལག་ལས་བྱེད་པ་
ལས་སྨྲ་བ་མེད། ཆ་ལི་ཡང་སྨྲ་བ་མེད་པར་བསྡད། ལྷགས་བསིལ་སྒོའི་སྲུབས་ཀ་ནས་ལྡང་
ཡོང་བས་རྡོ་གཅལ་ཐོག་གི་རྡུལ་ཕྲན་དག་འགུལ། ཁོས་ཐལ་རྡུལ་ས་ངོས་ནས་འཁྱེར་འགྲོ་
བར་ལྟ་བཞིན་རང་གི་ཡ་ཁུང་འཕག་ཙམ་འཕག་ཙམ་བྱེད་པའི་སྒྲ་དང་། བྱ་མོས་སྒོ་རའི་
ནང་སྒོ་ང་བཏང་རྗེས་ཀྱི་སྒོང་སྐད་ལས་གཞན་ཐོས་རྒྱུ་མེད། ཡུད་ཙམ་ལས་མ་སོང་བར་
ཨི་མས་སྦར་མཐིལ་གྱིས་སོ་སོའི་ངོ་གདོང་ཚ་པོ་ལ་ཕུར་ཙམ་བྱས་པ་དང་དེ་ནས་ཡང་དྲོད་
ཐབ་མདུན་གྱི་ལྕགས་སྒྲོམ་གྱི་ལྕགས་རིལ་གྲང་མོ་དེར་རེག་ཙམ་བྱས།
དབྱར་ཁ་ཤར་རྗེས་ཁོ་མོ་མགོ་ཡུར་འཁོར་ལ་མགོ་བོ་སྦོས་ཡོང་གི་འདུག་ཅེས་འཁང་
ར་བྱས་པ་དང་། རྒྱ་མཚོར་ཁྲུས་ལ་ཞུགས་ན་ཕན་པ་ཡོད་དམ་ཞེས་དྲིས། ཁོ་མོས་སོ་སོའི་
དབེན་གནས་སྐོར་གླེང་བ་དང་ཆ་ལིས་ཀྱང་ཁོ་པའི་སློབ་ཁང་སྐོར་གླེང་བས་ད་གཟོད་ཁོ་
གཉིས་ལ་སྨྲ་བའི་གླེང་གཞི་རྙེད། ཁོ་གཉིས་སྟེང་ཐོག་གི་ཨི་མའི་གཟིམ་ཆུང་ནང་སོང་སྟེ་
ཁོ་མོའི་དེ་སྔའི་རོལ་དབྱངས་ཀྱི་དེབ་དང་། དབེན་གནས་ནས་ཁོ་མོར་གཟིགས་བཟོས་སུ་
སྤྲད་པའི་ཟིན་དེབ་ཆུང་ཆུང་། ད་དུང་གོས་སྒམ་གྱི་མཐིལ་ལ་བཞག་པའི་ཤིང་མོན་ཆ་རའི་
ལོ་མས་བཟོས་པའི་མེ་ཏོག་ཕྲེང་བ་བཅས་ཁོ་ལ་བསྟན། ཁོ་མོས་ད་དུང་སོ་སོའི་མ་ཡུམ་
འདས་པོ་དང་། ཁོང་གི་དུར་སའི་སྐོར་བཤད་པ་མ་ཟད་དེ་མཛུབ་མོས་བསྟན། ཟླ་རེའི་རེས་
གཟའ་པ་སངས་དང་པོའི་ཉིན་མེ་ཏོག་ལྡུམ་རའི་ནང་ནས་མེ་ཏོག་བཏོག་སྟེ་མ་ཡུམ་གྱི་དུར་
སར་འབུལ་ལུགས་དང་། འོན་ཀྱང་མོའི་ཁྱིམ་གྱི་ལྡུམ་རའི་བཟོ་པ་གླ་པས་དེ་དག་མི་ཤེས་
པས་ཆོ་མེད་ལུགས། གྲོང་ཁྱེར་ནང་འགྲོ་འདོད་ཡོད་ལུགས་དང་། ཐ་ན་དགུན་ཁ་ཡིན་ཡང་
འགྲོ་འདོད་ལུགས། དབྱར་ཁ་ཉི་མ་རིང་ཞིང་གྲོང་གསེབ་ཏུ་དེ་བས་ཆོ་མེད་ལུགས་སོགས་
བཤད། མོའི་སྐད་གདངས་སྐབས་རེ་དྭངས་ཤིང་གསལ་བ་དང་། སྐབས་རེ་འཚེར་བ་ནི་ག་
རེའི་སྐོར་ཤོད་མིན་ལ་ཐུག་ཅིང་། སྐབས་རེ་ཁོ་མོ་གློ་བུར་དུ་ཉོབ་ནས་སྐད་མགོ་ཇེ་དམའ་
དང་ཐ་ན་གཅིག་ལབ་ག་ལབ་ཏུ་གྱུར་ནས་ཧ་ལམ་ཐོས་མི་ཐུབ། ཡང་སྐབས་རེ་སྤྲོ་སྣང་འཕེལ་
ནས་ལྷད་མེད་ཀྱི་འདྲེན་བྱེད་ཡངས་པོར་གདངས་ནའང་དེ་མ་ཐག་མིག་ལྤགས་ཕྱེད་ཟུམ་
གྱིས་འདྲེན་བྱེད་ལ་མདངས་མེད་པར་གྱུར་ནས་མནོ་བསམ་ཅི་ཞིག་འཁོར་མིན་མི་ཤེས།
དགོང་མོ་ཆ་ལི་ཁྱིམ་དུ་ལོག་རྗེས་ཁོ་མོས་བཤད་པའི་སྐད་ཆ་རེ་རེ་བཞིན་སླར་གསོ་
དང་དྲན་གསོ་བྱས་པ་དང་འབྲེལ། ད་དུང་སྐད་ཆའི་ནང་གི་གོ་དོན་ཁ་གསབ་བྱས་ཏེ་ཁོང་
ཚོ་ངོ་མ་ཤེས་གོང་གི་ཁོ་མོའི་འཚོ་བའི་སྐོར་རྟོགས་ཐབས་བྱས། འོན་ཀྱང་ཁོས་བསམ་བློ་
ཇི་ཙམ་བཏང་ནའང་ཁོའི་ཀླད་པའི་ནང་འཁོར་བའི་ཨི་མ་ནི་ཐེངས་དང་པོར་ཐུག་སྐབས་
ཀྱི་དེ་མིན་ན་ཁ་གྱེས་མ་ཐག་པའི་སྐབས་ཀྱི་བཟོ་ལྟ་ཙམ་མོ། །དེས་ན་ཁོས་སླར་ཡང་མནོ་
བསམ་བཏང་སྟེ་གཉེན་སྒྲིག་བྱས་པའི་ཨི་མ་གང་འདྲ་ཞིག་ཡིན་ནམ། གཉེན་སྒྲིག སུ་
དང་། ཨ་ཙི། ཡབ་ཆེན་ལུ་ཨའོ་ལ་ཡོད་པ་དངུལ་ཡིན་པ་དང་། ཁོ་མོ་ནི། ཁོ་མོ་དེ་འདྲའི་
ཡིད་དུ་འོང་བ་ཞིག་རེད་ཨང་སྙམ། འོན་ཀྱང་ཨི་མའི་བཞིན་རས་ཁོའི་མིག་མདུན་ནས་
ཡལ་མི་བཏུབ་པ་དང་། གལ་ཏེ་ཁྱོད་གཉེན་སྒྲིག་བྱས་ན། ག་རེ། གལ་ཏེ་ཁྱོད་གཉེན་སྒྲིག་
བྱས་ན། འཕང་ལོ་འཁོར་བ་ལྟ་བུའི་སྒྲ་རྐྱང་པ་ཞིག་རྣ་བར་ཡང་ཡང་འཁོར། མཚན་མོ་
ཁོ་གཉིད་མ་ཁུག་པར་མགྲིན་པ་སྐམ་ནས་མེ་འབར་གྲབས་བྱེད་པ་དང་ཁ་སྐོམ་ནས་ཤི་
གྲབས་བྱེད། ཁོ་ཉལ་ཁྲིའི་ཐོག་ནས་བབ་སྟེ་ཆུ་ཟངས་ཀྱི་འཁྲིས་སུ་སོང་ནས་ཆུ་བཏུངས་པ་
དང་སྦྲགས། སྒེའུ་ཁུང་ཡངས་པོར་ཕྱེ། སྐར་འོད་ཆེམ་ཆེམ་འཕྲོ་ཞིང་ལྷགས་པ་དྲོན་མོ་ཞིག་
ལྡང་འོངས། ཐག་རིང་ནས་ཁྱི་སྐད་ལྷང་ལྷང་གྲགས། ཁོས་པེར་ཐོ་ཕྱོགས་ལ་ཁ་གཏད་དེ་ཡུད་ཙམ་བལྟས།
ཁོའི་སེམས་ལ་གང་ལྟར་རང་ཉིད་ལ་ཡ་ཡུག་གང་ཡང་མེད་པས་གོ་སྐབས་འཕྲད་མ
ཐག་སློང་ཆང་གཏོང་དགོས་སྙམ། འོན་ཀྱང་གོ་སྐབས་འཕྲད་རིམ་བཞིན་ཁ་ཧམ་པ་ཚ་བར་
སོང་དོགས་ཀྱིས་སོ་སོའི་ཁ་ལ་སྒོ་ལྕགས་རྒྱག་དགོས་བྱུང་།
སོ་སོའི་བུ་མོ་སུའི་མནའ་མར་བསུས་ཀྱང་ཡབ་ཆེན་ལུ་ཨའོ་བློ་ཕམ་མི་སྲིད། ཅིའི་
ཕྱིར་ཞེ་ན་བུ་མོ་ཁྱིམ་དུ་བསྡད་དེ་ཁོ་ལ་དགེ་མཚན་ཅི་ཡང་མེད། དེའི་དབང་གིས་སེམས་
ནང་ནས་བུ་མོ་ལ་མ་མོས་པ་ཡང་མེད་ཅིང་། སེམས་ལ་བུ་མོ་ཡོན་ཏན་ཆེ་མོ་འདི་ལྟ་བུ་
ཞིང་ལས་བྱེད་དུ་བཅུག་ན་ཅི་ལ་འོས། ཆོ་མེད་པའི་ལས་རིགས་འདི་ཡིན་ན། སོ་ནམ་པ་
ཞིག་ཕྱུག་བདག་ཏུ་འགྱུར་བའི་ལོ་རྒྱུས་ག་ལ་ཡོད་སྙམ། ཁོང་རང་ལ་མཚོན་ན་སོ་ནམ་
ཞིང་ལས་བྱས་ཏེ་རྒྱུ་ནོར་འཕེལ་རྒྱུ་ལྟ་ཞོག ལོ་ལྟར་མ་རྩ་རིམ་ཟད་དུ་སོང་ཞིང་། ཁོང་
ཚོང་ཁེ་བེད་ཐད་མགོ་བདེ་པོ་རྩེ་རྒྱུར་གོམས་ནའང་དེ་ལས་ལྡོག་སྟེ་སོ་ནམ་ཞིང་ལས་ཀྱི་
སྐོར་དེ་ཙམ་འབྱོངས་པོ་མེད། ཁོང་ལག་པ་དོར་མའི་པ་ཀིའི་ནང་ནས་བཏོན་ཏེ་ལས་ཀ་
བྱེད་རྒྱུར་མི་དགའ་ལ་འཚོ་བ་གྲོན་ཆུང་བསྲི་ཚགས་ལ་ཡང་མི་དགའ་བས་ག་དུས་ཡིན་
ནའང་ཟ་རྒྱུ་ཞིམ་པོ་དང་། གྱོན་པ་ལེགས་པོ། སྡོད་ས་སྐྱིད་པོ་ཁོ་ན་བསམ་ནས་སྡོད། ཀུ་
ཤུའི་བྲོ་བ་གར་པོའི་ཨ་རག་དང་། ཚོས་མ་རློན་གྱི་ལུག་ཤ་རྐང་པ། ཨ་རག་དཀར་པོ་ལ་ཁོ་
ཧྥེ་སྙོམས་པོར་བསྲེས་པ་བཅས་ནི་ཁོའི་བརྩེ་དད་ཡིན། ཁོ་རང་གཅིག་པུར་གསོལ་ཐབ
ནང་ཐབ་འགྲམ་དུ་ཟ་མ་ཟ་བར་གོམས་ཤིང་། ཅོག་ཙེ་ཆུང་ཆུང་གི་ཐོག་ག་རེ་ཡིན་ནའང་
སྒྲིག་འཇོག་པ་ནི་གར་སྟེགས་ཤིག་དང་མཚུངས།
ཆ་ལི་སོ་སོའི་བུ་མོའི་མདུན་དུ་རྟག་པར་ངོ་གདོང་དམར་པོ་ཆགས་པ་མཐོང་སྐབས།
རྒད་པོའི་སེམས་ལ་ནམ་ཞིག་ཆ་ལིས་ཏན་ཏན་བུ་མོ་ལ་སློང་ཆང་གཏོང་རྒྱུ་མ་ལགས་སམ་
སྙམ་པས་སྔ་ས་ནས་བསམ་བློའི་གྲ་སྒྲིག་བྱེད་བཞིན་ཡོད། རྒད་པོའི་སེམས་ལ་མི་འདིའི་
རྣམ་པ་དམིགས་བསལ་གང་ཡང་མེད་པས་རེ་བ་དང་མཐུན་པའི་མག་པ་རང་དག་མ་རེད།
འོན་ཀྱང་མི་གཞན་གྱིས་ཟེར་ན་ཁོ་པ་ཀུན་སྤྱོད་ལེགས་ལ་འཚོ་བ་སྤྱོད་མཁས་པ་དང་ཡོན་
ཏན་ཡོད་པ་ཞིག་ཡིན་པས་བུ་མོའི་སྟེར་སྒོ་ལ་སྣང་བ་དེ་ཙམ་གཏོང་མི་སྲིད་སྙམ། མིག་
སྔར་རྡོ་བཟོ་པ་དང་རྟ་ཆས་ཚོང་པར་བུ་ལོན་མང་པོ་ཞིག་ཟུག་པ་དང་། ད་དུང་སྣུམ་འཚག་
འཕྲུལ་འཁོར་གྱི་གཞུང་གདུང་ཡང་བརྗེ་རན་པས། རྒད་པོ་ལུ་ཨའོ་ས་ཞིང་མུའུ་ཉེར་
གཉིས་མི་བཙོང་ཀ་མེད་ཡིན་པས་ཁོང་གི་སེམས་ལ།
“གལ་ཏེ་མི་དེ་སློང་ཆང་གཏོང་བར་ཡོང་ཚེ་ངས་ཁས་ལེན་ཆོག་གི་རེད” སྙམ་པའི་ཁོག་རྩིས་བརྒྱབ།
ཟླ་བ་དགུ་པའི་ནང་དམ་པ་རྨི་ཤེ་ཡིདུས་ཆེན་གཏོང་སྐབས་ཆ་ལི་པེར་ཐོ་ལ་ཡོང་
ནས་ཉིན་གསུམ་བསྡད། མཐའ་མཇུག་གི་ཉིན་མོ་ཡང་གོང་གི་ཉིན་གཉིས་དང་འདྲ་བར་
རྫོགས་ལ་ཉེ་བ་དང་དུས་ཐུན་རེ་རེ་བཞིན་ཇེ་ཐུང་དུ་སོང་། རྒད་པོ་ལུ་ཨའོ་ཡིས་ཁོ་ལོག་
འགྲོ་དུས་སྐྱེལ་མ་བྱས། ཁོང་ཚོ་ཀྱོང་འབུར་མང་བའི་ལམ་ཆུང་ཞིག་བརྒྱུད་ནས་སོ་སོར་
ཁག་གྱེས་ལ་ཉེ་བས་སློང་ཆང་གཏོང་བའི་དུས་ལ་བབ། ཆ་ལིའི་སེམས་ལ་སྔོན་ལ་རིབ་
མའི་ཟུར་དེར་སླེབས་མཚམས་ཁ་གྲགས་ཆོག་སྙམ། མཐར་རིབ་མ་ཡང་ཡོལ།
ཁོས་སྐད་མགོ་དམའ་པོས “ཡབ་ཆེན་ལུ་ཨའོ་མཆོག ངས་སྐུ་ཉིད་ལ་དོན་ཞིག་ཞུ་
བར་འདོད་ཀྱང” ཞེས་གོམ་པ་སྤོ་མཚམས་བཞག་མོད། ཁོས་མུ་མཐུད་སྨྲ་མ་སྤོབས།
“ཤོད་དང་། ཁྱེད་རང་གི་སེམས་ལ་ཁྱེད་རང་གིས་ག་རེ་བརྗོད་རྩིས་ཡོད་པ་ངས་ཤེས
ཀྱི་མ་རེད་བསམ་གྱི་འདུག་གམ” ཞེས་ཡབ་ཆེན་ལུ་ཨའོ་ཡིས་འཛུམ་བཞིན་སྨྲས།
“ཡབ་ཆེན་ལུ་ཨའོ་ལགས། ཨོ…ཡབ་ཆེན་ལུ་ཨའོ་ལགས། ཨོའོ་་་ཆ་ལིས་ཐན་ཐུན་ངང་དེ་ལྟར་སྨྲས།
“ཤེས་སོང་། ང་ནི་དེ་འདྲ་ཞིག་བྱུང་ན་རང་བསམ།” གཞིས་ཀའི་སྦྱིན་བདག་གིས་
ཆ་ལིའི་སྐད་ཆའི་མཇུག་མཐུད་དེ་སྨྲས་པར། “མ་གཞི་བུ་མོ་དང་ངའི་བསམ་ཚུལ་གཅིག་
མཚུངས་ཡིན་པས་བརྗོད་མི་དགོས། འོན་ཀྱང་བུ་མོ་ལ་འདྲི་ཙམ་བྱས་ན་གཞི་ནས་ཐག་
ཆོད་ཀྱི་རེད། ཁྱེད་རང་སོང་ཞིག ང་ཕར་ལོག་ནས་བུ་མོ་ལ་འདྲི་བར་བྱ། གལ་ཏེ་བུ་མོས་
ཁས་བླངས་ཚེ། ཉོན་དང་། མི་གཞན་དག་གི་སྨྲ་བ་མང་རོགས་དང་བུ་མོ་ཡང་དངངས་
སྐྲག་མི་ལངས་པའི་ཆེད་དུ་ཁྱེད་རང་ཚུར་ཡོང་མི་དགོས། འོན་ཀྱང་ངས་གྱང་ལ་གཏད་
པའི་སྒེའུ་ཁུང་གི་པང་ལེབ་ཡངས་པོར་ཕྱེ་ཆོག ཁྱེད་རང་རིབ་མར་བསྙེས་ནས་ཀྱང་མཐོང་
ཐུབ་ཅེས་བརྗོད་རྗེས་ཡབ་ཆེན་ལུ་ཨའོ་དེ་ནས་ཕྱིར་ལོག
ཆ་ལིས་བཞོན་རྟ་ཤིང་སྡོང་ལ་བཏགས་པ་དང་ལམ་སེང་ལམ་ཆུང་ཐོག་ལོག་ནས་
དེ་གར་སྒུག ཆུ་ཚོད་ཕྱེད་ཀ་འདས་ཟིན་པ་དང་ཁོས་སླར་ཡང་ཆུ་ཚོད་ལ་ལྟ་ཙམ་བྱེད་
པའི་ཚེ་སྐར་མ་བཅུ་གྲངས་འདས་ཟིན། གློ་བུར་དུ་གྱང་ལ་ཅི་ཞིག་ཐུག་པའི་སྒྲ་གྲག་ཅིང་།
སྒེའུ་ཁུང་གི་པང་ལེབ་ལྟེབས་སྒྲིག་མ་ཕྱེ་བ་དང་ཕྱི་ངོས་ཀྱི་པང་ལེབ་དེ་ད་དུང་འགུལ་བཞིན་འདུག
ཉིན་གཉིས་པར་ཞོགས་པ་ཆུ་ཚོད་དགུ་པ་ཟིན་ཙམ་ནས་ཁོ་གཞིས་ཀར་འབྱོར། ཁོ་
ཡར་འཛུལ་མ་ཐག་ཨི་མ་བཞིན་རས་དམར་པོར་གྱུར། ཨུ་ཚུགས་ཀྱིས་འཛུམ་ཙམ་བྱས་
ཏེ་སྣང་མེད་ཀྱི་ཚུལ་བསྟན། ཡབ་ཆེན་ལུ་ཨའོ་ཡིས་མ་འོངས་པའི་མག་པར་འཐམ། ཁོང་
གིས་སེམས་ཁུར་བྱེད་པའི་གཉེན་སྒྲིག་གི་སྐོར་མ་གླེང་། ཁོང་ཚོར་ད་དུང་དུས་ཚོད་འདང་
ངེས་ཡོད་དེ། ཆ་ལིའི་མྱ་ངན་དུས་ཚོད་ཡོལ་རྗེས་གཉེན་སྒྲིག་རྟེན་འབྲེལ་བྱས་ན་གཞི་
ནས་ལུགས་དང་མཐུན་པས་ཕྱི་ལོའི་དཔྱིད་ཀ་མ་སླེབས་བར་སྒུག་དགོས།
མི་རྣམས་ཀྱི་རེ་སྒུག་ཁྲོད་དུ་དགུན་ཁ་ཡོལ། སྲས་མོ་ལུ་ཨའོ=ནི་གཉེན་སྒྲིག་གི་རྒྱན་
གོས་གྲ་སྒྲིག་བྱེད་བཞིན་ཡོད། རྒྱན་གོས་ཁག་ཅིག་གྲོང་ཁྱེར་རུ་ཨང་དུ་སོང་ནས་མངགས་
བཟོ་བྱས་པ་དང་། སོ་སོ་རང་ཉིད་ཀྱིས་ཀྱང་གཞན་གྱི་ས་ནས་གཡར་བའི་གོས་ཀྱི་བཟོ་ལྟར་
གཞིགས་ནས་འོག་འཇུག་དང་ཉལ་ཞྭ་ཁག་ཅིག་བཙེམས། ཆ་ལི་གཞིས་ཀར་འབྱོར་སྐབས་
ཁོང་ཚོས་གཉེན་སྟོན་གྱི་སྟ་གོན་དང་། རྟེན་འབྲེལ་བྱེད་སའི་ཁང་པ། ཚལ་རིགས་སྣེ་ཁ་ཇི་
ཙམ་གཏོང་དགོས་མིན། དངོས་གཞིའི་ཚལ་རིགས་ཨང་དང་པོ་ག་རེ་གཏོང་དགོས་མིན་སོགས་མོལ་བསྡུར་བྱེད།
ཨི་མ་ནི་མི་གཞན་དག་ཚོ་དང་མི་འདྲ་བར་མཚན་དགུང་དུ་དཔལ་འབར་འོག་
གི་གཉེན་སྟོན་གཤོམ་རྒྱུའི་སྟོང་བསམ་ཡོད་ནའང་ཡབ་ཆེན་ལུ་ཨའོ་ནི་བུ་མོའི་བསམ་
ཚུལ་དགོད་བྲོ་པོ་དེར་གོ་བ་གཏན་ནས་ལོན་མི་ཐུབ་པས་རྒྱུན་གཏན་གྱི་གཉེན་སྟོན་ཞིག་
བཤམས། གཉེན་སྟོན་ལ་སྐུ་མགྲོན་མི་ཞེ་གསུམ་སླེབས་པ་དང་། ཞལ་ལག་ཆུ་ཚོད་བཅུ་
དྲུག་བཟས། ཉིན་གཉིས་པར་ཡང་མུ་མཐུད་སྟོན་མོ་བཤམས། དེ་ལྟར་ཉིན་ཤས་བསྟུད་མར་སྟོན་མོ་བཤམས།
བཞི། གཉེན་སྒྲིག་རྟེན་འབྲེལ་ཉིན་མོར་སྐུ་མགྲོན་ཚོ་སྔ་ས་ནས་ཤིང་རྟ་འཁོར་ལོར་
བཞུགས་ཏེ་འོངས་ཤིང་། རྟ་གཅིག་སྦྲེལ་གྱི་ཐོག་ལྡན་ཤིང་རྟ་འཁོར་ལོ་དང་། རྐུབ་སྟེགས་
ཉིས་སྒྲིག་གི་འཁོར་ལོ་ཟུང་ལྡན་ཤིང་རྟ་འཁོར་ལོ། བཟོ་ལྟ་རྙིང་པའི་ཐོག་མེད་ཤིང་རྟ་
འཁོར་ལོ། ད་དུང་པགས་པའི་ཡོལ་བ་བསྒར་བའི་ཡུལ་སྐོར་ཤིང་རྟ་འཁོར་ལོ་ཡང་ཡོད། ཉེ་
སྐོར་གྲོང་ཚོའི་གཞོན་ནུ་ཚོ་ཤིང་རྟ་འཁོར་ལོ་ཆེན་པོའི་ནང་སྟར་པ་དང་སྟར་པ་བྱས་ཏེ་
འཁོར་སྒྲོམ་ནང་ལངས་པ་དང་ལག་པས་གཡས་གཡོན་གྱི་སྒྲོམ་སྐྱོར་ལ་འཐམ་སྟེ་རྐང་པ་
བརྟན་པོ་ཚུགས་ཐབས་བྱས། མི་ཁ་ཤས་དཔག་ཚད་བཅུ་གྲངས་ཀྱིས་ཆོད་པའི་ཚོང་འདུས་
གྲོང་རྡལ་ཀ་ཏེ་དང་། ནོ་མན་དང་། ཁ་ཉེ་ནས་ཡོང་བ་ཞིག་རེད། སྐུ་ཉེ་ཁྱིམ་ཚང་གཉིས་ཀྱི་
སྤུན་ཉེ་ཚང་མ་གདན་འདྲེན་ཞུས་ཡོད་པས་བློ་ལོག་པའི་གྲོགས་པོ་ཡང་འདས་དོན་བརྗེད་
ལ་བཏང་བ་དང་ལོ་མང་མ་ཐུག་པའི་ངོ་ཤེས་ཚོར་ཡང་མགྲོན་བརྡ་བཏང་།
རྟེན་འབྲེལ་ཉིན་མོའི་རྣམ་པ་ནི་འདི་ལྟར། དུས་ཚོད་ཁྱུག་ཙམ་རེའི་རྗེས་ལ་རིབ་
མའི་ཕྱི་ནས་ལྕག་ཚན་གྱི་སྒྲ་གྲག་པ་དང་། དེ་ནས་སྒྲོམ་སྐྱོར་གྱི་སྒོ་མོ་ཕྱེ། དེ་གར་འབྱོར་བ་
ནི་ཐོག་ལྡན་ཤིང་རྟ་འཁོར་ལོ་ཆུང་གྲས་ཤིག་རེད། ཤིང་རྟ་འཁོར་ལོ་རྡོ་སྐས་ཀྱི་སེའུ་དང་
པོའི་འགྲམ་དུ་སླེབས་མཚམས་གློ་བུར་ཁ་བཀག སྐུ་མགྲོན་རྣམས་ཤིང་རྟ་འཁོར་ལོའི་
གཡས་གཡོན་ནས་བབས། ཁོང་ཚོ་བབས་རྗེས་ལ་ལ་པུས་མོ་གཉིས་ཕུར་ཙམ་ཕུར་ཙམ་
བྱེད་པ་དང་། ལ་ལས་རྐྱོང་ཤད་རེ་བྱས། བུད་མེད་ཚོའི་མགོ་ལ་མཐའ་ཞེང་ཆེ་བའི་རས་
ཞྭ་གྱོན་པ་དང་། གྲོང་ཁྱེར་གྱི་མི་དང་ཆ་འདྲ་བའི་ཕྱུ་རིང་མནབས། གསེར་གྱི་ཆུ་ཚོད་ཀྱི་
རག་ཐག་ཕྱིར་བཏོན། ཟུར་གཉིས་ལྟེབས་པའི་སྟོད་ལྷེ་གྱོན། སྟོད་ལྷེའི་སྣེ་མོ་རྐེད་རགས་ལ་
གཟེར། ཡང་ན་སྒྲོག་གུ་ཅན་གྱི་ཁ་དཀྲིས་དཀྲིས་པ་དང་ཁབ་གཟེར་གྱིས་ལྟག་ངོས་འཛེར་
ཏེ་ལྟག་རྒྱབ་ཕྱིར་མངོན། བུ་ཆུང་ཆུང་ཚོའི་གྱོན་གོས་ནི་ཁོང་ཚོའི་ཕ་དང་མཚུངས་ཤིང་།
ཁོང་ཚོའི་གྱོན་པ་གསར་པས་རྐང་ལག་ཀྱང་འཁོབ། དེ་ཉིན་ཕྲུ་གུ་མང་པོ་ཞིག་ལ་མཚོན་
ན་ལྷམ་གསར་པ་གྱོན་པ་ཐེངས་དང་པོ་ཡིན། ཁོང་ཚོའི་འགྲམ་དུ་ཡོད་པའི་ལོ་བཅུ་བཞི་
བཅོ་ལྔ་ཙམ་གྱི་གཞོན་ནུ་མ་ནི་དམ་པའི་སྐུ་ཞུ་སྐབསཀྱི་རས་ཕྱུ་དཀར་པོ་བཀླུབས་པ་
དང་ད་ཐེངས་མགྲོན་པོར་ཡོང་ཆེད་གོས་ཤམ་གྱི་གདུགས་སྒྲོམ་བཞག དེ་ནི་ཁོང་ཚོའི་ལྕམ་
སྲིང་མིན་ན་སྤུན་མཆེད་གཅུང་མོ་ཞིག་ཡིན་པ་སྨོས་ཅི། གཞོན་ནུ་མའི་བཞིན་རས་དམར་
མདངས་རྒྱས་པ་དང་བཟོ་ལྟ་འཐོམ་ཟིར་ཟིར་ཞིག་ཏུ་སྣང་ཞིང་། སྐྲ་ལོར་མེ་ཏོག་རྒྱ་སེའི་
སྣུམ་རྫོབ་རྫོབ་བྱུག་པ་དང་སྨྲ་བ་ཚིག་གཅིག་ཀྱང་མེད་ལ། ག་དུས་ཡིན་ནའང་ལག་ཤུབས་
ནོག་དོགས་བྱེད། རྟ་གཡོག་མི་འདང་བའི་རྐྱེན་གྱིས་བཞོན་རྟའི་སྒ་སྲབ་སྐུ་མགྲོན་སོ་སོས་
ལག་པ་བསྒུལ་ནས་བཤུ་དགོས་བྱུང་། སྤྱི་ཚོགས་ཀྱི་གནས་བབ་མི་འདྲ་བར་གཞིགས་ནས་
ཁོང་རྣམ་པས་ལ་ལས་གཟབ་སྤྲོས་ཆ་ཚང་གྱོན་པ་དང་། ལ་ལས་སྟོད་ཐུང་ཛབ་རིང་གྱོན།
ལ་ལས་སྟོད་ཐུང་ཛབ་ཐུང་གྱོན། ལ་ལས་གོ་ཉིས་ཆོད་ཀྱི་སྟོད་ཐུང་གྱོན། དེ་ཡང་གཟབ་
སྤྲོས་ནི་ཁྱིམ་ཚང་ཞིག་གི་ངོ་སོ་ཡིན་པས་མཛད་སྒོ་གཟབ་མོའི་སྐབས་ལ་མ་གཏོགས་གོས་
སྒམ་ནང་ནས་ཕྱིར་མི་འདོན། སྟོད་ཐུང་ཛབ་རིང་གི་གོས་ཤམ་ལྷགས་ཕྱོགས་དང་བསྟུན་
ནས་ལྷབ་ལྷུབ་ཏུ་གཡོ། གོང་པ་གོང་རིལ་དང་། གོས་ཁུག་ནི་སྒྱེ་མོ་ལྟར་ཆེ། ཕྱི་གོས་ཛབ་
ཐུང་ནི་ཐེར་མ་སྤྱིར་བཏང་གིས་བཟོས་པ་ཡིན་པ་དང་དེ་དང་མཉམ་དུ་ཞྭ་མོ་མཐའ་སྒོར་
ཅན་གྱོན་གྱི་ཡོད། གོ་ཉིས་ཆོད་ཀྱི་ཕྱི་གོས་རིང་པོ་མེད་པ་དང་། རྒྱབ་ངོས་སུ་ཐེབ་ཆི་གཉིས་
མཉམ་གཤིབ་ཏུ་བསྒར་ཡོད་པ་ནི་འདྲེན་བྱེད་ཟུང་དང་མཚུངས། གོས་གཤམ་ནི་ཧ་ལམ་
ཤིང་བཟོ་པས་སྟ་རེ་གཞུ་ཐེངས་གཅིག་ལ་གོས་རྒྱུ་བཅད་པ་དང་འདྲ། ད་དུང་གྲལ་མཇུག་
ཏུ་སྡོད་དགོས་པའི་སྐྱེ་བོ་ཁག་ཅིག་ཡོད་པ་དག་ནི་གོང་པ་ཕྱིར་སློག་པའི་ལས་
ལས་གོས་ཀྱི་གཟབ་སྤྲོས་སྤྲས་ཡོད་ཅིང་། རྒྱབ་ངོས་ལྟེབས་རྙིད་དུ་སོང་བ་དང་། ལག་བཙེམ་རྐེད་རགས་བཅིངས་ཡོད།
འོག་འཇུག་ནི་བྲང་ཁེབས་ཇི་བཞིན་འབུར་དུ་དོད། མི་ཚང་མ་སྐྲ་བཞར་ནས་རྣ་ཅོག་
ཀྲོང་ངེར་ཕྱིར་ཐོན། སྨ་ར་ཡང་གཙང་མར་བཞར་འདུག མི་ལ་ལ་ནམ་མ་ལངས་གོང་ནས་
མལ་ལས་ལངས་ཏེ་སྨ་ར་བཞར་སྐབས་ནག་ཁུང་ནང་གསལ་པོ་མ་མཐོང་བས་སྣ། ཁུང་འོག་
ཏུ་རི་མོ་ཁ་ཤས་འཐེན་པའམ་ཨོལ་གོའི་སྟེང་དུ་ཕྱེད་བརྒྱད་སྐར་མ་ཙམ་གྱི་པགས་པའི་རྩི་
བུད་པ་ལམ་བར་དུ་ཧྲེང་ནས་གཉན་ཁ་རྒྱས་པས། འཛུམས་མདངས་རབ་ཏུ་རྒྱས་པའི་བཞིན་
རས་དེ་དག་ཀྱང་རྡོ་ཀ་མ་རུའི་ཐོག་ཏུ་རྒྱ་སེ་མེ་ཏོག་འདྲ་བའི་རྨ་ཤུལ་འཐེན་པ་དང་མཚུངས།
གྲོང་ཚོའི་སྤྱི་ཁང་དང་གཞིས་ཀའི་དབར་དཔག་ཚད་ཕྱེད་ཀ་ཙམ་ལས་མེད་པས་མི་
ཚང་མ་རྐང་ཐང་མར་བཞུད། མཆོད་ཁང་ནང་གི་མཛད་སྒོ་གྲུབ་རྗེས་མི་ཚང་མ་རྐང་ཐང་
མར་ཕྱིར་ལོག མི་ཚོགས་དེ་ཐོག་མ་མེ་ཏོག་གིས་བརྒྱན་པའི་སྟོད་ལྷེ་དང་འདྲ་ཞིང་། ལྗང་
ཐིང་ཐིང་གི་གྲོ་ཞིང་ཁྲོད་དུ་འཐེན་པའི་ལམ་ཆུང་ཀྱག་ཀྱོག་ཐོག་ཆུ་མོའི་རྦ་རླབས་ཇི་
བཞིན་མདུན་དུ་བཞུད། ཡུད་ཙམ་ལས་མ་སོང་བར་མི་ཚོགས་ཀྱི་རུ་སྟར་ཇེ་རིང་དུ་སོང་
ནས་མི་གསུམ་བཞི་རེ་དང་ལྔ་དྲུག་རེ་བར་མཚམས་ཆད་ནས་གོམ་སྟབས་དལ་དུ་སོང་བ་
དང་ཅི་འཕྲོས་མོལ་འཕྲོས་ཤོད། རུ་སྟར་གྱི་མདུན་དུ་ཡོད་པ་ནི་གྲོང་གསེབ་ཀྱི་རོལ་མོ་བ་
ལགས་ཤིང་། ཁོའི་ཨོག་ལེན་ཐོག་ཏུ་དར་རས་དཀྲིས་འདུག བཟའ་ཚོ་གསར་པ་ཁོའི་རྗེས་
ནས་བཞུད། དགའ་ཉེ་སྤུན་མཆེད་ཚོ་སུ་ཐུག་ན་སུ་དང་མཉམ་དུ་བཞུད། བྱིས་པ་རྣམས་
རུ་སྟར་གྱི་མཐའ་མཇུག་ནས་འགྲོ་ཞིང་། རྩྭ་ཡུག་པོའི་རྩེར་བཏགས་པའི་མེ་ཏོག་ལག་པས་
འཐེན་བཞིན་རྩེད་མོ་རྩེ་བ་དང་ཡང་ན་མི་རྒན་པ་ཚོ་ལ་གཡོལ་བ། ཡང་ན་རང་རང་སོ་
སོ་རྩེད་མོར་གཡེང་བ་གང་ཡང་སྣང་། ཨི་མའི་ལུས་ལ་མནབས་པའི་ཕྱུ་པ་རིང་དྲགས་
ནས་གོས་གཤམ་ས་ལ་འདྲུད་པས་འགྲོ་མཚམས་ཡང་ཡང་བཞག་ནས་ཕྱུ་པ་ཡར་འཐེན་
པར་བྱེད་པ་དང་སྦྲགས་ལག་ཤུབས་གྱོན་པའི་མཛུབ་མོས་གྱོན་གོས་ཐོག་འགོས་པའི་རྩྭ་
སུད་དག་རྡབ་པར་བྱེད། དེ་དུས་ཆ་ལི་ནི་ཟུར་དུ་ལངས་ནས་སྒུག་པ་ལས་སེལ་རོགས་མི་
བྱེད། ཡབ་ཆེན་ལུ་ཨའོ་ཡི་མགོ་ལ་གོས་ཆེན་གྱི་ཞྭ་མོ་གསར་པ་ཞིག་གྱོན། སྐྱུང་ཀ་ལྟར་
གནག་པའི་གཟབ་སྤྲོས་ཀྱི་ཕུ་ཐུང་རྩེ་མོའི་ཕར་ཆིན་གྱིས་མཛུབ་མོ་ཡང་བཀབ་ནས་མི་
རིག ཁོང་གིས་སྐུ་ཉེའི་ཡུམ་ཆེན་སྐྱོར་ནས་འགྲོ་བཞིན་འདུག ཁོང་གི་སྐུ་ཉེ་སྐུ་ཞབས་བྷོ་
ཝ་རི་ལ་མཚོན་ན་གྲོང་གསེབ་པ་དེ་དག་ལ་ཡེ་ནས་སྣང་ཆུང་བྱེད་པས། མཛད་སྒོར་ཡོང་
སྐབས་ཐེབ་ཆི་སྟར་པ་བསྒྲིགས་པའི་དམག་མིའི་ཏཱ་ཡི་ཞིག་ལས་གྱོན་མེད་མོད། སོ་སོ་ཁོ་
ཧྥེ་ཇ་ཁང་དུ་ཡོད་པ་བཞིན་གྲོང་གསེབ་ཀྱི་གཞོན་ནུ་མ་སྐྲ་སེར་དེ་དག་ལ་ཀུ་རེ་བཤད་དེ་
ཁ་བརྙས་བརྐོ་བར་བྱེད། གཞོན་ནུ་མ་ནི་བཞིན་རས་དམར་རྐྱང་ཆགས་ནས་མགོ་བོ་ལྕོག་
ལྕོག་བྱེད་པ་ལས་ལན་ཅི་ཞིག་ལྡོན་དགོས་མིན་མི་ཤེས། རྟེན་འབྲེལ་ཞུ་བར་ཡོང་བའི་སྐུ་
མགྲོན་ཚོ་ནི་རང་རང་ལབ་རྡོལ་ལ་གཡེང་བའམ་ལྐོག་ཏུ་ག་ཞ་རྩེད་དེ་ཧ་ལམ་སྔ་སྣུར་དུ་
དགའ་དགའ་སྤྲོ་སྤྲོ་ལ་རོལ་བ་ལྟར་སྣང་། གལ་ཏེ་སུ་ཞིག་ཁོང་ཚོའི་སྨྲ་བའི་ནང་དོན་ཉན་
པར་འདོད་ན། རྣ་བར་ཐོས་པ་ནི་འོང་ཁའི་ཁྲོད་ནས་གྲག་པའི་ཨོག་ལེན་གྱི་སྒྲ་ཙི་ཙི་ཨུའུ་
ཨུའུ་ཙམ་མོ། །རོལ་མོ་བས་མི་རྣམས་སོ་སོའི་རྗེས་སུ་རྒྱང་ཐག་རིང་པོ་ཆོད་ཡོད་པ་མཐོང་
བས་ན། དབུགས་ངལ་གསོས་ཏེ་དལ་བུར་ཨོག་ལེན་གྱི་མདའ་ལ་ཐང་རྩི་བྱུག་སྟེ་ཨོག་ལེན་
གྱི་ཙིར་སྒྲ་དེ་འདྲའི་རྣ་བར་མི་གཟོན་པ་ཞིག་ཨེ་ཡོང་བལྟས་ཐོག་མུ་མཐུད་མདུན་དུ་སྐྱོད་
ཀིན་ཨོག་ལེན་གྱི་མདའ་མོ་ཕར་འཐེན་ཚུར་འཐེན་བྱེད་པ་དང་། རྒྱུད་བདུངས་པའི་སྒྲས་
བྱིའུ་དག་ཀྱང་འདྲོགས་ནས་འཕུར།
གསོལ་སྟོན་ནི་འཁོར་རིགས་འཇོག་ཁང་ནང་བཤམས། གསོལ་ལྕོག་ཐོག་ཚགས་ཤ་
སྡེར་མ་ཆེན་པོ་བཞི་དང་། བྱ་ཤ་སྡེར་མ་ཆེན་པོ་དྲུག ད་དུང་བེའུ་ཤ་སྡེར་མ་གང་དང་།
ལུག་ཤ་རྐང་ཡས་གསུམ། དེ་དག་གི་དབུས་སུ་ཚོས་གཞི་སྣུམ་པའི་ཕག་ཕྲུག་གི་ཤ་སྲེག་
མ་དང་། དེའི་ཕྱོགས་བཞིར་ཤ་རྒྱུ་དང་སྔོ་ཚལ་བསྙལ་མ་ཡང་ཡོད། གསོལ་ལྕོག་གི་ཕྱོགས་
བཞིར་ཆང་དཀར་རྐང་རིང་གྲོད་ལྡིར་བསྒྲིགས་ཡོད་པའི་ནང་ཨ་རག་དཀར་པོ་ལྟེམས་
མེར་བཀང་ཡོད། སྦོ་ཏོ་ར་སྐེ་རིང་ནང་བླུགས་པའི་ཀུ་ཤུའི་ཨ་རག་གི་ཁེབས་གཅོད་མཐའ་
ནས་ལྦུ་བ་སོབ་སོབ་ལུད་ཡོང་། ཆང་དཀར་རེ་རེའི་ནང་ཨ་རག་གིས་བཀང་བ་དང་། ཞོ་
ཕྱུར་ར་ཐ་བག་ཆེན་པོ་ཁ་ཤས་ཡོད་པའི་ངོས་འཇམ་ཐོག་མཛེས་རིས་ཡིག་གཟུགས་
ཀྱིས་ཁྱོ་ཤུག་གསར་པའི་མིང་གི་གསལ་བྱེད་དང་པོ་བྲིས་ཤིང་། གསོལ་ལྕོག་གཡོ་འགུལ་
ཕྲན་ཙམ་ཐེབས་ནའང་ཞོ་ཕྱུར་ར་ཡོམ་ཡོམ་བྱེད། ཁོང་ཚོས་ད་དུང་ཡུལ་དབྱི་ཝུ་ཐོ་ནས་
སྒོང་ཐུད་དང་ཏན་ཞིམ་བག་ལེབ་བཟོ་མཁན་མ་ཆེན་ཞིག་གདན་དྲངས། མ་ཆེན་དེ་ནི་
ས་གནས་དེ་གར་སྐད་གྲགས་ཆོད་འགོ་ཚུགས་ཙམ་ཡིན་པས་གཟབ་གཟབ་ནན་ནན་
གྱིས་ཞིམ་ཟས་བཟོས་པ་དང༌། སྐུ་མགྲོན་ལ་ཏན་ཞིམ་གཏོང་སྐབས་རང་ཉིད་ངོ་མས་ཏོར་
གཟུགས་ཀྱི་ཞོ་ཕྱུར་རའི་སྒོང་ཐུད་ཆེན་པོ་ཞིག་བཀྱགས་པས་ཚང་མ་ཧྭ་ལས་ཤིང་སྤྲོ་སྣང་
གི་སྐད་ཅོར་ཤོར། སྒོང་ཐུད་དེའི་བཟོ་ལྟ་ནི་འདི་ལྟར། གཞི་གདན་ཤོག་པང་སྔོན་པོ་དྲས་པ་
ལས། །གྲུབ་པའི་ཁྱམས་དང་ཀ་བ་སྒོར་མོའི་མཐར། །མཆོད་གཤོམ་ཅན་གྱི་ལྷ་ཁང་ཉམས་
རེ་དགའ། །མཆོད་གཤོམ་ནང་དུ་བཞེངས་པའི་སྐུ་བརྙན་ཐོག །གསེར་ཤོག་ཕྱེ་མ་གཏོར་
ནས་འོད་ཆེམ་ཆེམ། །བང་རིམ་གཉིས་པ་ནི། ས་ཝ་དབྱིབས་ཀྱི་སྒོང་ཐུད་ཆེན་པོའི་དབུས། །
ངོ་མཚར་ཆེ་བའི་མཁར་རྫོང་མངོན་སུམ་འཆར། །དེ་ཡི་མཐའ་རྣམས་ཤིང་འབྲས་འདྲ་
མིན་ལས། །གྲུབ་པའི་མཁར་རྫོང་སྲུང་བྱེད་སོ་ཁུང་བཞིན། །སྟེང་གི་བང་རིམ་ནི། གཡུ་
ལྟར་སྔོ་བའི་སྤང་ལྗོངས་ཆ་འདྲའི་ཐོག །ཤིང་འབྲས་སྐྱོ་མ་ལས་གྲུབ་རྫིང་ཆུང་དང་། །ཤིང་
འབྲས་པགས་པ་ལས་གྲུབ་གྲུ་ཆུང་དང་། །རྡོ་བ་ལ་སོགས་མངོན་སུམ་ལྟར་དུ་སྣང་། །ད་དུང་
ཨུ་མ་ཆུང་ཆུང་སྤང་ལྗོངས་ཐོག །དཔྱངས་དཔྱངས་ཁྲུལ་ཁྲུལ་རྩེད་མོར་རོལ་བ་མཐོང་། །དེ་
ཡི་ཐག་པ་ཅོ་ཀ་ལི་ལས་བྱས། །དཔྱངས་ཐག་ཀ་བ་ཟུང་གི་རྩེ་མོ་རུ། །རྒྱ་སེ་མེ་ཏོག་དངོས་ཀྱི་
ཐེའུ་གཉིས་གཟེར། །དེ་ནི་མཁར་གྱི་རྩེ་མོའི་ཏོག་ཟུང་ངོ་། །
མི་རྣམས་ས་མ་རུབ་བར་སྟོན་མོར་རོལ་ཅིང་། སྡོད་ཡུན་རིང་དྲགས་ནས་ངལ་བའི་
ཚེ། སྒོ་རའི་ནང་སོང་ནས་འཆམ་འཆམ་བྱེད་པའམ། ཡང་ན་མཛོད་ཁང་ནང་སོང་ནས་
སྦོ་ཏོ་རའི་ཁེབས་གཅོད་ཀྱི་སྟེང་དུ་དངུལ་བཞག་སྟེ་སུས་དེ་འབེབས་ཐུབ་མིན་འགྲན་པའི་
རྩེད་འཇོར་རོལ། དེ་ནས་སླར་ཡང་བཞུགས་གྲལ་ལ་འཁོད། བཞུགས་གྲལ་གྲོལ་ཁར་མི་
ལ་ལ་གཉིད་ལ་ཤོར་བ་དང་ཐ་ན་རྔུར་པའང་འཐེན་པར་བྱེད་མོད། ཇ་ཁོ་ཧྥེ་དཀར་ཡོལ་
གང་བཏུངས་མ་ཐག་ཚང་མ་རིག་པ་གྲུང་གྲུང་ཆགས་པས། གླུ་ལེན་པ་དང་། ཤེད་ཤུགས་
འགྲན་པ། ལྗིད་འདེགས་འགྲན་པ། ལག་ཤུགས་འགྲན་པ། ཤིང་རྟ་འཁོར་ལོ་འདེགས་པ།
དམར་ལབགཏོང་བ། ཐ་ན་བུད་མེད་ལ་འོ་བྱེད་པ་སོགས་ལ་རོལ། ས་རུབ་རྗེས་གཞི་ནས་
མི་རྣམས་རང་རང་གནས་སུ་བཞུད། བཞོན་རྟ་ཡང་གཟན་རྩྭ་ལ་རོལ་ནས་ཁ་སྣ་དང་མིག་
ལ་ཡང་གཟན་རྩྭ་འགོས་ནས་སྦ་སྒོར་དང་སྲབ་ཐག་ཀྱང་བཀོན་མི་བདེ་བས་འཕྲ་རྒྱག་
པ་མིན་ན་ཀེར་ལངས་བརྒྱབ་ནས་སྒ་ཐག་ཀྱང་བཅད། སྦྱིན་བདག་རླུང་ལངས་ནས་ངན་
སྨྲས་བྱེད་པའམ་ཡང་ན་གད་མོ་ཆེན་པོ་ཤོར། མཚན་དགུང་ཟླ་འོད་འོག་གི་གྲོང་ཚོའི་ལམ་
ཆེན་ཐོག ཁྱར་ཁྱོར་ཡམ་ཡོམ་དུ་བཞུད་པའི་ཐོག་ལྡན་ཤིང་རྟ་འཁོར་ལོ་འགའ་མགྱོགས་
ཚད་འགྲན་པ་བཞིན་ལམ་ཟུར་གྱི་ཆུ་ཡུར་ནང་རྒྱུགས་པ་དང་། རྡོ་ཧྲུག་གིས་གང་བའི་ཆུ་
འགྲམ་ནས་འཕར་མཆོང་རྒྱག་བཞིན་ཤོར་ནས་རི་ལྡེབས་ལའང་རྡུང་གྲབས་བྱེད་པས་ཤིང་
རྟ་འཁོར་ལོའི་ནང་བཞུགས་པའི་བུད་མེད་ཚོ་སྐྲག་ཐག་ཆོད་ནས་ཤིང་རྟ་འཁོར་ལོའི་སྒོའི་
ཟུར་ནས་ཕྱིར་ཐོན་ཏེ་སྲབ་ཐག་འཐེན་པར་བྱེད། པེར་ཐོ་རུ་ཞག་སྡོད་བྱེད་མཁན་གྱི་མི་
རྣམས་ནི་མཚན་ཀ་དག་གསོལ་ཐབ་ནང་དུ་ཨ་རག་འཐུང་གིན་བསྡད། ཕྲུ་གུ་ཚོ་ནི་སྔ་ས་
ནས་རྐུབ་སྟེགས་ནར་མོའི་འོག་ཏུ་གཉིད་ལ་ཤོར་འདུག
མནའ་མས་ཡབ་ཆེན་ལ་བག་ཉལ་དཀྲོག་པའི་ལུགས་སྲོལ་མི་བསྟར་བའི་རེ་བ་
བཏོན་མོད། ཡུལ་མི་སྤུན་ཟླའི་ཁྲོད་དུ་མཚོ་ཉ་ཉོ་ཚོང་བྱེད་མཁན་ཞིག་ཡོད་པ་དེས་
དམིགས་སུ་བཀར་ནས་ཉ་མིག་འབུར་ཆ་གཅིགལག་རྟགས་ལ་འཁྱེར་ཡོད་པ་དང་།
ཁོས་བག་མའི་རེ་བ་ལ་བརྩི་འགྲོ་མི་གཏོང་བར་ཁང་པའི་སྒོ་ལྕག་གི་ལྡེ་ཁུང་ནས་ཁྱོ་ཤུག་
གསར་པའི་ཁང་པའི་ནང་ཉའི་ཁ་ནས་ཆུ་སྟོར། ཚུལ་དེ་ཡབ་ཆེན་ལུ་ཨའོ་ཡིས་མཐོང་བས་
ཁོ་ཚུར་འཐེན་པ་དང་སྦྲགས་ཁོ་ལ་བུ་མོའི་མག་པ་ནི་སྐྱེ་ས་མཐོ་བའི་མི་ཡིན་པས་འདི་
ལྟར་བག་ཉལ་དཀྲོགས་ན་ཞབས་འདྲེན་ལ་འགྲོ་ཡི་རེད་ཅེས་འགྲེལ་བཤད་བྱས། ཡུལ་མི་
སྤུན་ཟླ་དེས་བག་ཉལ་དཀྲོག་མཚམས་བཞག འོན་ཀྱང་སེམས་ནང་ཡབ་ཆེན་ལུ་ཨའོ་
ཡིས་སྒྲོབ་ཉམས་སྟོན་གྱི་འདུག་སྙམ་སྟེ་མི་དགའ་བ་བྱུང་བས་ཟུར་ཁུག་ཅིག་ཏུ་ཡོད་པའི་
མགྲོན་པོ་བཞི་ལྔ་ཞིག་དང་མཉམ་དུ་འཁང་ར་བྱས། མི་དེ་དག་གིས་གསོལ་སྟོན་ཐོག་ཤ་མི་
ཞིམ་པ་རྡོག་པོ་རེ་གཉིས་ཁ་ཐུག་བརྒྱབ་པར་ཤབ་ཤུབ་དང་ལྐོག་ལྐོག་སུད་སུད་ངང་ཁྱིམ་
ཚང་འདིར་མཇུག་འབྲས་ལེགས་པོ་གང་ཡང་ཡོང་གི་མ་རེད་ཅེས་སྨད་པར་བྱེད།
ལྕམ་སྐུ་བགྲེས་བྷོ་ཝ་རི་ནི་ཉིན་གང་སྨྲ་བ་མེད་པར་ཁུ་སིམ་མེར་བསྡད། མནའ་
མའི་གཟབ་སྤྲོས་གྱོན་སྟངས་དང་། གསོལ་སྟོན་གྱི་བཀོད་སྒྲིག་ཚང་མ་ཁོང་མོ་དང་གྲོས་ཁ་
བསྡུར་མི་མ་བྱུང་བས་བཞུགས་གྲལ་ལས་སྔ་ས་ནས་ཁ་གྱེས་ཏེ་མལ་དུ་གཟིམ། ཁྱོ་བོ་ཁོང་
མོའི་རྗེས་སུ་མ་སོང་བར་དེ་བས་སན་སི་ཝེ་ཁེ་ཐོ་རུ་ཐ་མག་སི་ཀར་ཉོ་མི་མངགས་ཏེ་ནམ་
མ་ལངས་བར་ཐ་མག་འཐེན་པ་དང་ལེ་མེན་ཨ་རག་དང་སེའུའི་ཨ་རག་བསྲེས་མ་འཐུང་
གིན་བསྡད། ཨ་རག་དེ་གཉིས་མཉམ་དུ་བསྲེས་ཀྱང་གྲོང་གསེབ་པས་ཁོང་ལ་མི་དོ་བས་མི་རྣམས་ཧ་ལས།
ཆ་ལི་ནི་སྐྱེས་པ་ནས་བཟུང་བཞད་གད་སློང་མི་ཤེས་པ་ཞིག་ལགས་པས་བཞུགས་གྲལ་
ཡག་པོ་ཞིག་གཤོག་མ་ཐུབ། ཚལ་རིགས་བཏང་གྲུབ་ནས་ཀྲུམ་ཁུ་གཏོང་སྐབས་སྐུ་མགྲོན་
ཚོས་མ་སྐུལ་རང་མོས་ཐོག་ཁོ་ལ་ཀུ་རེའི་སྐད་ཆ་འདྲ་མིན་བཤད། ལ་ལ་ནི་སྒྲ་འདྲ་ལ་དོན་
མི་འདྲ་བ་དང་། ལ་ལ་ནི་གོ་རྒྱུ་གཞན་ཞིག་ཡོད་པའི་སྐད་ཆ་ཡིན་པ། ལ་ལ་ནི་ངོ་ཚ་མེད་
པའི་དམར་ལབ་ཡིན་པས་ཅི་བྱ་གཏོལ་བྲལ་དུ་གྱུར་ནས་ལན་ལྡོན་རྒྱུ་ནི་སྤྲོས་དང་བྲལ།
ཡ་མཚན་དགོས་པ་ཞིག་ལ་ཉིན་གཉིས་པར་ཁོ་པ་ཉིན་དང་པོ་དང་མི་ཐ་དད་ཡིན་
པ་ལྟར་དུ་སྣང་། མི་གཞན་གྱི་སྣང་བར་ཁ་སའི་གཞོན་ནུ་མ་ཞིག་དེ་རིང་མིའི་ཆུང་མར་
གྱུར་ཟིན་པ་ལྟར་གྱི་སྣང་བ་སྟེར། དེ་ལས་ལྡོག་སྟེ་མནའ་མ་ནི་གང་ལའང་སྣང་བ་ཅི་ཡང་
མི་འཇོག་པས་ཁོ་མོའི་སེམས་ལ་ག་རེ་བསམ་མིན་དཔོག་པར་དཀའ། སྤྱང་གྲུང་དོད་ཤོས་
ཀྱི་སྐྱེ་བོས་ཀྱང་ཁོ་མོའི་བསམ་ཚུལ་རྟོགས་མི་ཐུབ་པས། ཁོ་མོ་ཁོང་ཚོའི་འགྲམ་དུ་འབྱོར་
སྐབས་ཁོ་མོ་ལས་ཀྱང་འཚབ་ཅིང་འཚུབ། འོན་ཀྱང་ཆ་ལི་ནི་སོ་སོའི་སྤྲོ་བ་གཟུགས་ཅན་
དུ་གྱུར་ནས་འགོག་ཐབས་མེད་པས་དུང་ཞེན་ཟབ་མོའི་སྒོ་ནས “སྙིང་སྙིང་ལགས” ཞེས་
འབོད་པ་དང་། མི་ཐུག་ཚད་ལ་ཁོང་མོ་གར་ཡོད་འདྲི་བ་དང་གང་སར་ཁོ་མོ་འཚོལ་བར་
འགྲོ། ཁོ་མོ་སྒོ་རའི་ནང་ཡང་ཡང་འཁྲིད་པ་དང་ལྗོན་ཤིང་གི་ཁྲོད་དུ་ཁོ་མོའི་སྐེད་པ་ནས་
སྐྱོར་ཏེ་དཔུང་པ་རུབ་རུབ་ཀྱིས་འཆམ་བཞིན་པ་ཐག་རིང་ནས་མཐོང་ཐུབ་ཅིང་། ཁོའི་
ལུས་ཕུང་ཧ་ལམ་ཁོ་མོའི་གཟུགས་པོའི་ཐོག་བསྙེས་པ་དང་ཁོའི་མགོ་བོས་ཁོང་མོའི་སྟོད་
ཐུང་གི་མཐའ་ཆགས་ཀྱང་རྙིད་པར་བྱས།
གཉེན་སྟོན་གྲུབ་ནས་ཉིན་ཤས་སོང་རྗེས་ཁྱོ་ཤུག་གསར་པ་གཉིས་ཐོན་གྲ་བསྒྲིགས།
ཆ་ལིས་ད་དུང་ནད་པ་ལྟ་དགོས་པས་དེ་གར་ཡུན་རིང་བསྡད་ན་མི་འགྲིག ཡབ་ཆེན་ལུ་
ཨའོ་ངོ་མས་ཐོག་ལྡན་ཤིང་རྟ་འཁོར་ལོར་རྟ་སྦྲེལ་བ་དང་ཝ་སུང་གྲོང་རྡལ་བར་སྐྱེལ
མ་བྱས། ཁོང་གིས་བུ་མོ་ལ་འོ་མཐའ་མ་དེ་བྱས་རྗེས་ཤིང་རྟ་འཁོར་ལོ་ལས་བབ་སྟེ་རང་གནས་
སུ་ཕྱིར་ལོག ཁོང་གོམ་པ་བརྒྱ་ཙམ་སོང་རྗེས་སླར་ཡང་ཕྱི་ལྟས་སློག་པའི་ཚེ། ཐོག་ལྡན་
ཤིང་རྟ་འཁོར་ལོ་ཐག་ཇེ་རིང་དུ་འགྲོ་བ་དང་འཁོར་ལོས་བསླངས་པའི་ཐལ་རྡུལ་དུམ་བུ་
ཞིག་མིག་ལམ་ནས་ཡལ་བའི་ཚེ་རང་དབང་མེད་པར་ཤུགས་རིང་ཤོར། དེའི་ཚེ་རང་སོ་
སོའི་གཉེན་སྟོན་སྐབས་དང་། སྔར་སོང་གི་ལོ་ཟླ། བཟའ་ཟླར་གཟུགས་པོ་ཐོག་མ་འཁོར་
སྐབས་སོགས་ཡིད་ལ་ལྷང་ལྷང་འཆར། སྐབས་དེར་ཁོང་གིས་གྱོས་པོའི་ཁྱིམ་ནས་རང་གི་
མནའ་མ་རང་ཁྱིམ་དུ་འཁྲིད། དེ་ཉིན་སོ་སོ་རང་ཉིད་ཀྱང་དགའ་སྤྲོས་རབ་ཏུ་མྱོས་མྱོང་། ཁྱོ་
ཤུག་གཉིས་བཞོན་རྟ་གཅིག་གི་ཐོག་ལ་ཞོན་ནས་ཁ་བས་བཀླུབས་པའི་ལམ་དུ་བཞུད། དེ་
ནི་ཡེ་ཤུའི་འཁྲུངས་སྐར་གྱི་སྔ་རྗེས་སུ་ཡིན་པས་ཞིང་ཐང་ཧྲིལ་པོ་སྐྱ་ཐིང་ཐིང་གི་ཁ་བས་
གཡོགས་ཡོད། ཁོང་མོའི་ལག་པ་གཅིག་ཁོ་ལ་འཐམ་པ་དང་ཡ་གཅིག་སྨྱུག་གཟེབ་ཐོག་ཏུ་
བཞག ཁོང་མོའི་ཞྭ་མོ་ནི་ཡུལ་ཁེ་ཀྲོའུ་ནས་ཐོན་པ་ཡིན་ཞིང་། བཞོན་རྟ་འགྲོས་ཆུང་རྒྱག་
པའི་ཚེ་ཕར་ཆིན་གྱི་སྒྲོག་གུ་རིང་པོ་ལྷགས་པས་གཡུགས་ནས་ཁོང་མོའི་མཆུ་འགྲམ་ནས་
ཡང་ཡང་གཡོ། ཁོས་ཕྱི་ལྟས་སློག་པའི་ཚེ་ཁོང་མོའི་དམར་མདངས་རྒྱས་པའི་བཞིན་རས་
ཆུང་ཆུང་ཁོའི་དཔུང་པར་དམ་པོར་སྦྱར་ཏེ་ཡོད་པ་དང་། གསེར་མདོག་ཅན་གྱི་ཞྭ་མོའི་
འོག་ནས་སྨྲ་བ་མེད་པར་འཛུམ་མདངས་སྟོན་པ་མཐོང་། ཁོང་མོའི་མཛུབ་མོ་གྲང་བར་
དོགས་པས་དེ་མ་ཐག་ལག་པ་ཁོའི་བྲང་གོས་ནང་བཅུག དེ་དག་ནི་ཚང་མ་སྔར་སོང་གི་
ལོ་རྒྱུས་རེད་ཨང་། གལ་ཏེ་ཁོང་ཚོའི་བུ་འདས་པོ་ད་དུང་གསོན་པོར་བསྡད་ཡོད་ན་འདི་
ལོ་ལོ་ན་སུམ་ཅུར་སླེབས་པ་རེད་ཨང་། ཁོང་རང་དབང་མེད་པར་སླར་ཡང་ཕྱི་ལྟས་སློག་
པའི་ཚེ། ལམ་བུའི་ཐོག་ཅི་ཡང་མཐོང་རྒྱུ་མེད། ཁོ་སེམས་པ་སྐྱོ་དྲགས་ནས་འཛིན་ཆས་
ཚང་མ་དབོར་ཟིན་པའི་ཁང་སྟོང་ལྟར་དུ་གྱུར། དྲོ་སོབ་སོབ་ཀྱི་དྲན་གསོ་དང་སྐྱོ་ལྷང་ལྷང་
གི་བསམ་བློ་ཁ་ངོམས་གྲོད་བགྲངས་དང་སྨུག་ཞག་མཐུག་པོའི་ནང་ལྷུང་བ་ལྟ་བུའི་ཀླད་
པའི་ནང་མཉམ་དུ་བསྡེབས་པས་རེ་ཞིག་འགྲོ་ཕྱོགས་བསྒྱུར་ནས་མཆོད་ཁང་གི་ཕྱོགས་
སུ་བཟའ་ཟླ་འདས་པོའི་དུར་སར་ལྟ་ཙམ་བྱེད་པར་འགྲོ་འདོད། འོན་ཀྱང་དེ་གར་སོང་ན་
སེམས་པ་དེ་བས་སྐྱོ་རུ་འགྲོ་བ་ལས་འོས་མེད་པས་ཐད་ཀར་ཁྱིམ་དུ་ལོག
ཆ་ལི་ཁྱོ་ཤུག་ཡུལ་ཐོ་ཐེ་རུ་འབྱོར་དུས་ཧ་ལམ་དགོང་དྲོའི་ཆུ་ཚོད་དྲུག་པ་ཙམ་རེད།
གྲོང་པ་ཁྱིམ་མཚེས་ཚང་མས་སྒེའུ་ཁུང་ནས་ཁོང་ཚོའི་སྨན་པའི་མནའ་མ་ལ་ལྟད་མོ་བལྟས།
གཡོག་མོ་རྒན་མོ་སྒོའི་ཕྱིར་ཐོན་ནས་ཁྱིམ་གྱི་བདག་པོ་གསར་པ་ལྕམ་ཆུང་མཐོང་
མ་ཐག་གུས་ཞབས་དང་བཅས་དགོང་ཟས་ད་དུང་གྲ་སྒྲིག་ཚར་མེད་པས་ལྕམ་ཆུང་སྐུ་
ཞབས་ཏོག་ཙམ་སྐུ་ངལ་གསོས་ཏེ་སྔོན་ལ་གཟིམ་ཤག་གསར་པ་རྒྱུས་མངའ་གནང་རོགས་ཞེས་ཞུས།
ལྔ། གཟིམ་ཤག་གསར་པ་ནི་སོ་ཕག་གི་རྩིག་པ་ལས་གྲུབ་ཅིང་། ཁ་ཁྲོམ་ལམ་ལ་གཏད་
ཡོད་པས་ལམ་ཆེན་གྱི་ཟུར་དུ་ཡོད་ཅེ་ན་ཆོག སྒོ་རྒྱབ་ཏུ་གོང་པ་ཕྱིར་སློག་པའི་ཟླ་གམ་
ཞིག་དང་། བཞོན་རྟའི་ཐུར་མགོ་ཞིག པགས་ཞྭ་ནག་པོ་ཞིག་བཅས་བཀལ་འདུག སྒོ་
རྒྱབ་ཏུ་ཀོ་བའི་ཉྭ་དཀྲིས་ཤིག་སྡེར་ཐང་དུ་དབྱུགས་ཡོད་པ་དེའི་ཐོག་གི་འདག་པ་སྐམ་
ཟིན་འདུག གཡས་ངོས་ནི་ཚོམས་ཆེན་དང་གསོལ་ཐབ་གོ་ཉིས་ཆོད་ཅན་ཞིག་ཡིན། གྱང་
ལ་གྱང་རས་ངང་སེར་མདོག་སྦྱར་ཡོད། གྱང་གི་ཐོད་དུ་བཏང་བའི་མཐའ་ཆགས་མེ་ཏོག་
གི་སྣེ་ཟུར་སྦྱར་ཁ་བྲལ་ཡོད་ཅིང་། གྱང་རས་ཀྱི་གཞི་གདན་སྙོམས་པོ་བྱུང་མེད་པས་གྱང་
ཧྲིལ་པོའི་གྱང་རས་འབར་འབུར་རེད་འདུག མཐའ་སྒྲིལ་དམར་པོ་བཏང་བའི་ཁྲ་ཡོལ་
དཀར་པོ་སྒེའུ་ཁུང་ཐོག་སྣོལ་མར་བསྒར་འདུག དྲོད་ཐབ་ཀྱི་གོང་སྒྲོམ་ཏར་ཏར་པོའི་ཐོག་
འོད་ཆེམ་ཆེམ་འཕྲོ་བའི་ཆུ་ཚོད་ཅིག་བཞག་ཡོད་པ་དང་། ཆུ་ཚོད་འཁོར་ལོའི་ཐོག་གྷི་
རི་སིའི་སྨན་པ་གྲགས་ཅན་གྱི་མགོ་པར་ཡོད། གཞོགས་གཉིས་ནི་དངུལ་ཤན་བརྒྱབ་པའི་
སྒྲོན་སྟེགས་ཡིན་པ་དང་། སྒྲོན་སྟེགས་ཐོག་གཞུ་དབྱིབས་ཅན་གྱི་ཁེབས་གཅོད་བརྒྱབ་
འདུག བར་ཁྱམས་ཀྱི་གཡོན་ངོས་ནི་ཆ་ལི་ཡི་སྨན་ཁང་ཡིན་ཏེ། ཞེང་ཚད་གོམ་པ་དྲུག་
ལྡན་གྱི་ཁང་ཆུང་ཞིག་ཡིན། དེའི་ནང་ཡིག་ཅོག་གཅིག་དང་། རྐུབ་སྟེགས་གསུམ། ནད་པ་
ལྟ་སྐབས་སྡོད་སའི་སྒྲོམ་ལྡན་རྐུབ་སྟེགས་གཅིག་བཅས་ཡོད། པོ་ཏི་དྲུག་ཅུ་ཡོད་པའི་གྷི་
རི་སིའི་གསོ་རིག་ཚིག་བུམ་ཆ་ཚང་ཞིག་ཁ་ཡང་མ་ཕྱེ་བར་བང་རིམ་དྲུག་ལྡན་གྱི་དཔེ་
སྒྲོམ་ནང་རྡག་རྡག་བརྒྱངས་ཡོད་ཅིང་། དཔེ་དེབ་ཀྱི་མཐའ་ཟུར་བཏུབ་མེད་ནའང་བརྒྱུད་
བཤུག་ཐེངས་མང་བྱས་པའི་དབང་གིས་དཔེ་དེབ་ཀྱི་རྒྱབ་གཞུང་སྔ་ས་ནས་རལ་འདུག
ནད་པ་ལྟ་སྐབས་སྐྱ་འབྲེལ་ཁང་པའི་ནང་མར་བཞུན་བཟོ་བའི་དྲི་ཞིམ་འཐུལ་ཡོང་བ་
དང་། གསོལ་ཐབ་ནང་ལས་ཀ་བྱེད་མཁན་གྱིས་ཀྱང་སྨན་ཁང་ནང་ནད་པ་གློ་ལུ་བའམ་
ནད་བབ་སྐོར་ཤོད་པ་གོ་ཐུབ། དེ་ནས་སྦུག་ཏུ་སོང་ན་སྒོ་ར་དང་རྟ་ར་དང་ཐད་སྤྲོད་དུ་ཡུན་
རིང་ཉམས་གསོ་མ་བྱུང་བའི་ཐབ་ཚང་ཆེན་པོ་ཞིག་ཡིན་པ་དེ་ད་ཆ་ཤིང་ཁང་དང་། མཛོད་
ཁང་། ཅ་དངོས་ཙག་ཙིག་འཇོག་ཁང་བཅས་ཡིན། དེའི་ནང་ལྕགས་ཧྲུག་དང་། ལྕགས་
ཀྲིང་སྟོང་པ། བེད་མེད་དུ་སོང་བའི་སོ་ནམ་ཡོ་བྱད། ད་དུང་ཐལ་རྡུལ་གྱིས་གཡོགས་ཤིང་
སྤྱོད་གོ་ཅི་ཡོད་མི་ཤེས་པའི་ཅ་དངོས་ཙག་ཙིག་མང་རབ་འདུག
གྲུ་བཞི་ནར་མོའི་དབྱིབས་ཀྱི་མེ་ཏོག་ལྡུམ་རའི་རྒྱ་ཁྱོན་ཆེ་རྒྱུ་མེད། གཞོགས་གཉིས་
ས་ཕག་གི་གྱང་ཡིན་པ་དང་། གྱང་འགྲམ་དུ་སྔོན་པོ་ཡུག་གཅིག་ཆགས་པའི་མངར་ཁམ་
བཏབ་འདུག མེ་ཏོག་ལྡུམ་རའི་མཐའ་རུ་ཚེར་ཤིང་གི་རིབ་མ་བསླངས་ཡོད་པ་དང་དེའི་
ཕྱི་རོལ་ནི་ཞིང་ཐང་ལགས། མེ་ཏོག་ལྡུམ་རའི་དབུས་སུ་རྡོ་ལེབ་སྔོན་པོའི་ཉི་ཐིག་ཅིག་ཡོད་
པ་དེའི་སྟེགས་བུ་ནི་སོ་ཕག་ལས་བརྩིགས་པ་ཞིག་རེད། མེ་ཏོག་སྟེགས་བུ་བཞི་ཁ་སྤྲོད་བྱས་
ཏེ་བསྐྲུན་ཡོད་པའི་ཐོག་སེ་རྒོད་ཐར་ཐོར་བཏབ་ཡོད་པ་དེ་དག་གིས་རི་སྐྱེས་མེ་ཏོག་ལས་
ཀྱང་གལ་ཆེ་ལ་སྤྱོད་གོ་ཆེ་བའི་སྔོ་ཚལ་ཞིང་ཆུང་བསྐོར་ཡོད། མེ་ཏོག་ལྡུམ་ར་དང་རྒྱང་མི་
རིང་བའི་གསོམ་ཤིང་སྡོང་པོ་ཁ་ཤས་ཀྱི་འོག་ཏུ་ཅུ་གང་ལས་བཞེངས་པའི་ལྷ་ཡབ་དཔེ་ཆ་
འདོན་པའི་སྣང་བརྙན་ཞིག་ཡོད།
ཨི་མ་ཐོག་ཁར་འཛེགས་ནས་ཁང་པར་ལྟ་བའི་ཚེ། ཁང་མིག་དང་པོར་འཛིན་ཆས་
མེད་པ་དང་། ཁང་མིག་གཉིས་པ་ནི་ཁྱོ་ཤུག་ཟུང་གི་གཟིམ་ཆུང་ཡིན། སྦུག་ཏུ་ཤིང་མ་ཧྭ་
ཀཎི་ལས་བཟོས་པའི་ཉལ་ཁྲི་ཞིག་ལ་གདན་ཁེབས་དམར་པོ་གཡོགས་འདུག ཤུར་སྒམ་ལྔ་
ལྡན་གྱི་སྒམ་ཅོག་སྟེང་ཉ་ལྕིབས་ཀྱི་སྒམ་ཆུང་ཞིག་རྒྱན་གྱི་ཚུལ་དུ་བཞག་ཡོད། སྒེའུ་ཁུང་
འཁྲིས་ཀྱི་དཔེ་ལྕོག་ཐོག་ཤེལ་གྱི་སྦོ་ཏོ་ར་ལྟོ་ལྡིར་སྐེ་རིང་ཞིག་གི་ནང་དྲང་སྲོང་མེ་ཏོག་ཞིག་
གཟེར་འདུག་པ་དེ་དར་སྐུད་དཀར་པོས་དཀྲིས་ཡོད། དེ་ནི་མནའ་མ་གསར་པ་ལ་གྲ་སྒྲིག་
བྱས་པ་ཡིན་ནའང་མནའ་མ་སྔོན་མའི་མེ་ཏོག་བུམ་པ་རེད། ཨི་མ་ཡིས་ལྟ་ཙམ་བྱས་པ་ལ་
ཆ་ལིར་དོ་སྣང་བྱུང་བས་མགྱོགས་མྱུར་དེ་ཕར་བསྡུས་ཏེ་ཐོག་ཁང་ནང་དུ་བསྐྱལ། ཨི་མ་
སྒྲོམ་ལྡན་རྐུབ་སྟེགས་ཐོག་བསྡད་པ་དང་རང་ཁྱིམ་ནས་འཁྱེར་ཡོང་བའི་ཅ་དངོས་འཁྲིས་
སུ་བཞག དེ་མར་ཤོག་སྒམ་ནང་བླུག་པའི་གཉེན་སྟོན་སྐབས་ཀྱི་མེ་ཏོག་དྲན་གསོས་པས།
གལ་ཏེ་ང་ཤི་སོང་ན་ཡང་མེ་ཏོག་ཐག་གཅོད་གང་འདྲ་ཟེ་བྱ་སྲིད་དམ་སྙམ།
དེ་གར་འབྱོར་མ་ཐག་པའི་ཉིན་ཤས་ནང་ཁོ་མོ་ཁང་པའི་སྒྲིག་བཀོད་གསར་པ་ཇི་
ལྟར་བྱེད་དགོས་མིན་ཐད་མནོ་བསམ་གཏོང་གིན་བསྡད། ཁོ་མོས་སྒྲོན་སྟེགས་ཐོག་གི་
ཁེབས་གཅོད་བཤུས། གྱང་རས་གསར་པ་སྦྱར། ཐོག་ཁང་དུ་འཛེག་སའི་སྐས་ཀ་ཡང་རྩི་
གསར་དུ་བརྗེས། མེ་ཏོག་ལྡུམ་རའི་ནང་གི་ཉི་ཐིག་ཡོད་སའི་ཉེ་འགྲམ་དུ་རྐུབ་སྟེགས་
ནར་མོ་ཁ་ཤས་བསྒྲིགས། ད་དུང་ཆུ་སྟོར་རྫིང་བུ་ཞིག་བཟོ་རྒྱུ་དང་ཉ་གསོ་རྒྱུ་ཡང་བསམ་
བློར་འཁོར། ཁོ་མོ་ཤིང་རྟ་འཁོར་ལོ་བསྡད་དེ་སྐོར་འཆམ་ལ་འགྲོ་འདོད་ཡོད་པ་དེ་ཁྱོ་བོས་
ཤེས་པས་གོང་ཁེ་བའི་ཤིང་རྟ་འཁོར་ལོ་ཞིག་ཉོས་པ་དང་ལྒང་བཞུ་གསར་པ་གཉིས་བསྒར།
འདག་འགོག་པང་ལེབ་ལ་ཤུར་ལྡན་པགས་པ་གཡོགས་པ་བཅས་གྲུབ་རྗེས་དབྱིན་ཇི་བའི་
རྟ་འཐེན་ཤིང་རྟ་འཁོར་ལོ་ཞིག་དང་གཉིས་སུ་མེད་པར་སྣང་།
དེའི་ཚེ་ཆ་ལི་སྤྲོ་བ་ལྷག་པར་འཕེལ་བས་འཚོ་བ་ལ་སེམས་ཁྲལ་ཅི་ཡང་མེད་པར་
གྱུར། མི་གཉིས་ཁེར་གཙང་དུ་ཁ་ལག་ཟ་བ་དང་། དགོང་དྲོ་ལམ་ཆེན་བརྒྱུད་འཆམ་
འཆམ་ལ་འགྲོ་བ། ཁོ་མོའི་ལག་པས་སྐྲ་ལོ་དྲས་ཕྱེ་བའི་ཉམས་འགྱུར་དང་། ཁོ་མོའི་རྩྭ་ཞྭ་
སྒེའུ་ཁུང་གི་ཨ་ཤིང་ཐོག་བཀལ་བའི་རྣམ་པ། ད་དུང་གྲངས་ཀྱིས་མི་ལང་བའི་དོན་ཆུང་
ཙག་ཙིག་བཅས་ཀྱིས་ཆ་ལི་ལ་སྔར་བློ་ཡུལ་ལ་འཁོར་མ་མྱོང་བའི་སྤྲོ་སྣང་དང་བདེ་སྐྱིད་
ཀྱི་ཚོར་སྣང་སྤྲད། ཞོགས་པ་ཁོ་གཉིས་སྔས་མགོ་གཅིག་གི་ཐོག་མགོ་བོ་རུབ་རུབ་ཀྱིས་
ཉལ་བའི་ཚེ། ཉི་འོད་དང་ཞྭ་མོའི་སྒྲོག་གུའི་གྲིབ་ནག་སྐྲ་སེར་དགའ་མའི་བཞིན་རས་
ཀྱི་བ་སྤུའི་ཐོག་ཕོག་པར་བློ་ཡིད་ཚིམ་པ་བལྟས། གམ་ནས་བལྟས་ན་ཁོ་མོའི་འདྲེན་བྱེད་
གཉིས་ལྷག་པར་ཆེ་ཞིང་། ལྷག་དོན་དུ་ཁོ་མོ་གཉིད་སད་མ་ཐག་པའི་སྐབས་སུ་མིག་ལྤགས་
འབྱེད་འཛུམ་ཐེངས་འགའ་བྱེད་པའི་ཚེ། གྲིབ་ནག་ནང་གི་མིག་གི་རྒྱ་མོ་ནི་སྲན་མ་ལྟར་
གནག ཡང་ཉི་འོད་འོག་ཏུ་སྔོ་ནག་ཏུ་འགྱུར་བའི་ཚུལ་ལ་བལྟས་ན་ཧ་ལམ་ཚོས་གཞི་
སྣུམ་ལོས་མི་འདྲ་བ་ཁ་ཤས་ཡོད་པ་ལྟར་སྣང་། གཏིང་ཇི་ཙམ་ཟབ་པ་དེ་ཙམ་ཚོན་མདོག་
གནག་པ་དང་། ཇི་ཙམ་ཐུང་བ་དེ་ཙམ་གྱིས་ཚོན་མདོག་སྲབ། ཁོ་རང་སོ་སོའི་འདྲེན་བྱེད་
ཀྱང་ཁོ་མོའི་འདྲེན་བྱེད་ཀྱི་གཏིང་ཟབ་སར་མཉམ་དུ་འདྲེས་ཤིང་། དེའི་ནང་ནས་དར་
གྱི་མགོ་རས་དཀྲིས་པ་དང་འོག་འཇུག་གི་བྲང་ཁ་ཕྱེད་ཀ་གདངས་པའི་སོ་སོའི་ལུས་སྟོད་
ཆུང་ཆུང་ཞིག་མངོན་ཡོང་། ཁོ་མལ་ལས་ལངས། ཁོ་མོ་ཡང་ལངས་ནས་སྒེའུ་ཁུང་མདུན་
དུ་འགྲེངས་ཏེ་ཁོ་ཁྱིམ་སྒོ་ནས་ཕྱི་ལ་འགྲོ་བར་མིག་གིས་སྐྱེལ་མ་བྱས། ཁོ་མོའི་གྲུ་མོ་སྒེའུ་
ཁུང་གི་སྟེགས་བུར་འཁེན་པ་དང་ལུས་ལ་ཞོགས་གོས་ལྷུག་ལྷུག་ཅིག་མནབས། ཆ་ལིས་
ཁྲོམ་ལམ་གྱི་ཟུར་དུ་ཡོད་པའི་རྡོ་ཙོག་ཐོག་རྐང་པ་བཞག་སྟེ་རྟ་ཚེར་དམ་པར་སྡོམ་པའི་
སྐབས། ཁོ་མོས་སྟེང་ཁང་ནས་མུ་མཐུད་སྐད་ཆ་ཤོད་བཞིན་ཡོད་ཅིང་། ཁ་ལ་མེ་ཏོག་འདབ་
མའམ་ལོ་མ་ཟ་བཞིན་ཁོའི་ཕྱོགས་སུ་གཏོར། མེ་ཏོག་གི་འདབ་མ་ནི་བྱིའུ་ཞིག་དང་འདྲ་
བར་ལང་ལིང་དུ་འཕུར་ནས་མཁའ་དབྱིངས་སུ་གཞུ་དབྱིབས་ཀྱི་འཕུར་ལམ་ཞིག་འཐེན་
རྗེས་ས་སྟེང་དུ་ལྷུང་བར་ཉེ་བ་ན་བཞོན་རྟ་དཀར་པོའི་ཟེ་བ་ཟོབ་ཟོབ་ལ་འཁོན། རྒོད་མ་དེ་
ནི་འགུལ་ཙམ་ཡང་མེད་པར་སྒོ་འགྲམ་དུ་ཀྲོང་ངེར་ལངས་ནས་བསྡད་ཡོད། ཆ་ལི་རྟ་ཐོག་
ཞོན་རྗེས་ཁོ་མོ་ལ་འོ་སྐྱེལ་བའི་ཚུལ་བྱས་པ་དང་། ཁོ་མོས་ཀྱང་ལག་པ་གཡུག་ཙམ་བྱས་
རྗེས་སྒེའུ་ཁུང་བརྒྱབ། ཁོ་ཡང་དེ་ནས་ཐོན། དེའི་ཚེ་རྡུལ་འཚུབ་འཕྱུར་ཞིང་མུ་མེད་སྣམ་
དཀར་ཞིག་བཏིང་བ་ལྟ་བུའི་གཞུང་ལམ་ཐོག་དང་། ཡལ་ག་ཕན་ཚུན་འཛིང་ཞིང་གྲིབ་
བསིལ་གྱིས་ནམ་མཁའ་སྒྲིབ་པའི་ལམ་ཆེན། ལོ་ཏོག་པུས་མོ་ཙམ་ལ་སླེབས་པའི་གྲོ་ཞིང་
དབར་གྱི་ལམ་ཆུང་ཀྱག་ཀྱོག་གང་དུ་སླེབས་ནའང་ཁོའི་ཕྲག་མགོར་ཕོག་པའི་ཉི་འོད་
ལྷག་པར་དྲོ་བའི་སྣང་བ་འཆར་བ་དང་། ཞོགས་པའི་མཁའ་དབུགས་སོས་པ་རྔུབ་བཞིན་
སེམས་ནང་ད་དུང་ཡང་མདང་ནུབ་ཀྱི་སྤྲོ་སྣང་གིས་ཡོངས་སུ་གང་བས། སེམས་པ་ལྷོད་ལ་
བབ་ཅིང་ལུས་ཀྱི་འདོད་པ་རབ་ཏུ་ཚིམ་པའི་བདེ་སྐྱིད་ཀྱི་བྲོ་བ་ཡང་ཡང་ལྡད་པ་ནི་ཞིམ་
མངར་ཞལ་ཟས་མིད་ཀྱང་ད་དུང་བྲོ་བ་མྱོང་བ་ལྟར་དུ་སྣང་།
དེའི་གོང་གི་མི་ཚེ་ཕྱེད་ཀའི་ནང་ཁོ་ལ་སྐྱིད་པའི་ཉིན་མོ་འཕྲད་མ་མྱོང་ཞིང་། སློབ་
གྲྭའི་ནང་ཡུལ་ཡུལ་པོར་ཕྱོགས་བཞི་གྱང་གིས་བསྐོར་བའི་ར་བའི་ནང་བཅུག འཛིན་
གྲྭའི་ནང་གི་སློབ་གྲོགས་ཚོའི་ལག་དངུལ་ཁོ་ལས་འབེལ་ལ་རིག་པ་སྤྱང་བ་དང་།
ཚོས་ཁོའི་གྲོང་གསེབ་པའི་སྐད་གདངས་དང་གྱོན་པ་གོན་སྟངས་ལ་འཕྱ་སྨོད་བྱས།
ཚོའི་སྐྱེད་མ་ཁོང་ཚོ་ལ་ལྟ་བར་ཡོང་སྐབས་ད་དུང་ལག་གཟེབ་ནང་དུ་སྒོང་ཐུད་འཁྱེར་
ཡོད་རེད་ཨང་། དེ་ལྟ་བུའི་སློབ་གྲྭའི་ནང་གི་འཚོ་བ་སྐྱིད་པོ་ཞིག་གང་ནས་ཡོང་། དེ་རྗེས་
སྨན་པ་སྦྱངས་ནའང་ཁོའི་དངུལ་ཁུག་རྡག་རྡག་གཏན་ནས་གང་མ་མྱོང་བས་བཟོ་མོ་ཆུང་
ཆུང་ཞིག་དང་མཉམ་དུ་ཞབས་བྲོ་བརྒྱབ་པའི་རིན་པའང་སྤྲོད་མི་ཐུབ། དེ་ལྟར་མིན་ན་ཁོ་
རང་ཡང་ཆུང་འདྲིས་བྱམས་པ་ཁ་ཤས་འཚོལ་མི་ཐུབ་པ་ཅི། ཡང་དེའི་རྗེས་ལ་ཡུགས་མོ་
དང་འཚོ་བ་ཟླ་བ་བཅུ་བཞི་བསྐྱལ་ཞིང་། དེའི་རིང་གི་འཚོ་བ་ནི་ཉལ་ཐུལ་ནང་གི་ཁོ་མོའི་
རྐང་པ་གྲང་མོ་དང་ཨ་ན་མ་ན་ལགས་པས། དེ་འདྲའི་འཚོ་བར་སྐྱིད་པོ་ག་ལ་ཟེར། འོན་
ཀྱང་ད་ཆ་བརྩེ་བའི་སྙིང་སྡུག་འདི་ཉིད་ཚེ་གང་སོ་སོར་དབང་བས། ཁོ་ལ་མཚོན་ན་མི་
མཇེད་པའི་འཇིག་རྟེན་གྱི་འཁོར་རྒྱ་ཡང་ཁོ་མོའི་དར་གྱི་སྨད་གོས་ལས་ལྷག་པ་མེད། ཁོ་
མོ་ལ་མཛའ་ཞིང་དུང་བར་ངོམ་པ་མེད་པས་ཡང་བསྐྱར་ཕྱིར་ལོག་ནས་ཐུག་ཙམ་མ་བྱས་
ན་ག་ལ་འགྲིག་སྙམ་རང་གིས་རང་ལ་འཁང་ར་བྱས། དེས་ན་ཁོ་འཕྲལ་དུ་ཁྱིམ་དུ་ལོག་
ནས་སྐས་ཀ་འཛེག་སྐབས་ཀྱང་རྒྱུག་ཤར་གློད་པས་སྙིང་ཁ་རྡིག་རྡིག་ཏུ་འཕག ཨི་མ་ནི་
དེ་དུས་སྐྲ་ལོ་ཤད་བཞིན་ཡོད། ཁོས་ཁུ་སིམ་སིམ་ངང་ཁོ་མོའི་རྒྱབ་ཏུ་སོང་ནས་ཁོང་གི་སྟོད་
སྒལ་ལ་འོ་སྦྱར་བས་ཁོ་མོ་འདྲོགས་ནས་སྐད་ངན་ཤོར།
ཁོ་སྡོད་མི་ཚུགས་པར་ཁོ་མོའི་སྐྲ་ཤད་དང་། མཛུབ་རྒྱུས། མགོ་རས་བཅས་ཕུར་མཉེད་
བཏང་། སྐབས་འགར་ཁོས་ཁ་ཆེན་པོ་གདངས་ཏེ་ཁོ་མོའི་བཞིན་རས་ལ་འོ་སྦྱོར་བའམ་
ཡང་ན་འབུ་བླ་མ་ཎི་ཆུ་ཁར་འཕུར་བ་བཞིན་ཁོ་མོའི་མཛུབ་མོའི་རྩེ་ནས་དཔུང་མགོ་
བར་འོ་བྱེད། འོན་ཀྱང་ཁོ་མོས་འདོད་ལ་མི་འདོད་ངང་དང་ལེན་དང་སུན་སྣང་གཅིག་ཏུ་
འདྲེས་པའི་སྣང་ཚུལ་སྟོན་པ་ནི་སུན་རྒྱུ་མེད་པའི་ཕྲུ་གུ་ཞིག་ལ་ཁ་ཡ་བྱེད་པ་ལྟར་དུ་སྣང་།
གཉེན་སྒྲིག་མ་བྱས་གོང་ཁོ་མོའི་སེམས་ལ་སོ་སོས་ཕོ་མོའི་དབར་གྱི་མཛའ་སེམས་
རྒྱུས་ལོན་པ་ལྟར་སྣང་ཡང་། ད་ཆ་མཛའ་དུང་ལས་ཐོབ་འོས་པའི་བདེ་སྐྱིད་ཀྱི་ཚོར་སྣང་མ་
རྙེད། དེས་ན་ཁོ་མོའི་སེམས་ལ་སོ་སོས་ནོར་བ་ནི་ཨེ་ཡིན་སྙམ། དཔེ་དེབ་ལས་བཀླགས་མྱོང་
བའི་བདེ་སྐྱིད་དང་། དུང་ཞེན། དབྱིངས་ཞུགས་པ་སོགས་སྙན་འཇེབས་ལྡན་པའི་སྐད་ཆ་
དེ་དག་འཚོ་བའི་ནང་གང་འདྲ་ཞིག་ལ་གོ་བ་ལེན་དགོས་མིན་ཐད་ཤེས་འདོད་དྲག་པོ་སྐྱེས།

དྲུག ཁོང་མོས་བྷོལ་དང་ཝེ་ཅེ་ཉི་ཞེས་པའི་སྒྲུང་དེབ་ཀློག་མྱོང་བ་དང་། རྨི་ལམ་ནང་
སྨྱུག་མའི་ཁང་ཆུང་དང་། ནག་རིལ་ཏོ་མེན་ཀ “ལྷག་བསམ་ཟོལ་མེད་ཀྱི” ཁྱི་ཆུང་ཆུང་།
ལྷག་དོན་དུ་ཁྱོད་ལ་ཤིང་ཏོག་དམར་པོ་འཐོག་ཆེད་དྲིལ་བུའི་ཁང་ཆེན་ལས་ཀྱང་མཐོ་བའི་
ཤིང་སྡོང་ཐོག་འཛེགས་ཕོད་པ་དང་། ཁྱོད་ཀྱི་ཆེད་དུ་བྱ་ཚང་འཚོལ་ཕྱིར་གྲམ་ཐང་ཐོག་
རྐང་རྗེན་མར་འགྲོ་བར་མི་འཛེམ་པའི་སེམས་པ་བཟང་ལ་བརྩེ་དུང་གིས་ཕྱུག་པའི་ཨ་ཇོ་
ཆུང་ཆུང་རྨིས་མྱོང་།
ཁོ་མོ་ལོ་བཅུ་གསུམ་ལ་སོན་སྐབས་ཡབ་ཆེན་གྱིས་ཁོ་མོ་གྲོང་ཁྱེར་ནང་ལ་འཁྲིད་པ་
དང་ཡེ་ཤུའི་དབེན་གནས་སུ་བསྐྱལ་ནས་རིག་གནས་སློབ་གསོ་ཐོབ་པ་བྱས། ཁོ་གཉིས་
སན་སེ་ཅེ་ཝེ་ཁུལ་གྱི་མགྲོན་ཁང་ཆུང་ཆུང་ཞིག་ནང་གནས་བཅས། དགོང་ཟས་ཟ་སྐབས་
སྡེར་མའི་ཐོག་སྲས་མོའི་སྐུ་ཞབས་ལ་ཧྭ་ལི་ཡེཡེ་ཤུའི་དབེན་གནས་སུ་བཞུགས་སྐབས་
ཀྱི་གཏམ་རྒྱུད་རི་མོ་བྲིས་ཡོད་པ་ཁོ་གཉིས་ཀྱིས་མཐོང་། རི་མོའི་འགྲེལ་བཤད་ཡི་གེ་ཚང་
མ་ཆོས་ལུགས་འུད་བསྟོད་དང་། སེམས་བཟང་ལ་བསྔགས་བརྗོད། ཕོ་བྲང་ནང་གི་རྒྱས་
སྤྲོས་ལོངས་སྤྱོད་ལ་བསྔགས་པ་བརྗོད་པ་ཞེ་ཅིག་ཡིན་མོད། འོན་ཀྱང་སོ་ཅན་ཐུར་མས་རི་
མོ་ཕར་ཚུར་འབྲད་ནས་གསལ་པོ་མི་མཐོང་།
ཐོག་མའི་དུས་སུ་ཁོ་མོ་ཡེ་ཤུའི་དབེན་གནས་སུ་ཡུལ་པོའི་སྣང་བ་མ་བྱུང་བར་དེ་བས་
རི་ཁྲོད་མ་ཚོ་དང་ལྷན་དུ་སྡོད་རྒྱུར་སྤྲོ་སྣང་སྐྱེས། ཁོ་མོ་སྤྲོ་སྣང་འཕེལ་ཕྱིར་རི་ཁྲོད་མ་ཚོས་
ཁོ་མོ་རྒྱུན་དུ་གསོལ་ཐབ་ནས་ཕྱིར་ཐོན་ནས་ཁྱམས་རིང་བརྒྱུད་ཕྱག་འཚལ་ཁང་ཆུང་ལ་
ལྟ་བར་འཁྲིད། ངལ་གསོའི་སྐབས་ཁོ་མོ་ཡང་རྩེད་མོར་མི་དགའ། འོན་ཀྱང་ཆོས་ལུགས་ཆོ་
གའི་སྐོར་གྱི་དྲི་བ་དྲིས་ལན་ལ་རྒྱུས་མངའ་ཆེན་པོ་ཡོད་པས། ལན་འདེབས་དཀའ་བའི་དྲི་
བ་འདོན་སྐབས་ག་དུས་ཡིན་ནའང་ཁོ་མོས་ཆོས་དཔོན་ལས་རོགས་ལ་ལན་འཚང་ཁ་ཤིག་
ཤིག་གིས་འདེབས་པར་བྱེད། ཁོ་མོའི་ཉིན་རེའི་འཚོ་སྡོད་སློབ་ཁང་ནང་གི་དྲོ་སྐྱིད་ལྡན་
པའི་ཁོར་ཡུག་ལས་བརྒལ་མ་མྱོང་བ་དང་། ངོ་གདོང་སྐྱ་ཐལ་ཐལ་གྱི་རི་ཁྲོད་མ་ཚོ་དང་ཁ་
འབྲལ་མ་མྱོང་། རི་ཁྲོད་མ་ཚོའི་བྲང་ཁར་བཏགས་པའི་ཕྲེང་བ་དང་རག་གི་རྒྱ་གྲམ་དང་། ད་
དུང་མཆོད་ཁྲིའི་ཐོག་གི་གདུགས་སྤོས་ཀྱི་དྲི་ཞིམ། ཡོན་ཆབ་ལས་འཐུལ་བའི་དྲི་བཟང་། ལྭ་
སྒྲོན་ལས་འཕྲོས་པའི་འོད་ཟེར་བཅས་ལས་མི་སེམས་བྱིང་བར་བྱེད་པའི་སྟོབས་ཤུགས་ཡ་
མཚན་ཞིག་སྟེར་བས་ཁོ་མོ་སྣང་བ་མེད་པར་དེ་ལ་དབྱིངས་ཞུགས། འོན་ཀྱང་ལྟུང་བཤགས་
གཏན་ནས་མི་ཉན་པར་གསུང་རབ་གླེགས་བམ་ཐོག་འཁོད་པའི་མཐའ་རིས་སྔོན་པོ་བཏང་
བའི་བར་བཅུག་རི་མོར་བལྟས་ནས་སྡོད། ཁོ་མོ་རི་མོའི་ནང་གི་ནད་ཀྱིས་མནར་བའི་ལུ་
གུ་ཆུང་ཆུང་དང་། མདའ་རྣོན་པོས་ཕུག་པའི་དམ་པའི་ཐུགས་ཀ རྒྱ་གྲམ་གྱི་ཕྱོགས་ལ་
བཞུད་སྐབས་ས་ཐོག་འགྱེལ་བའི་ཡེ་ཤུ་བཅས་ལ་ལྟ་རྒྱུར་ལྷག་པར་མོས། ཁོ་མོས་འདོད་
ཆགས་སྤོང་ཕྱིར་སྐབས་འགར་ཉིན་གཅིག་ཟས་མི་ཟ་བའི་སྙུང་གནས་སྡོམ་པ་ལེན་པ་དང་།
བསམ་བློ་དྲུག་གསུམ་བཅོ་བརྒྱད་བཏང་སྟེ་སྨོན་ལམ་གང་རུང་ཞིག་འདེབས་དགོས་སྙམ།
བཤགས་པ་འབུལ་སྐབས་ཁོ་མོས་གླེང་རིན་གཏན་ནས་མེད་པའི་ཉེས་མིང་ཁག་ཅིག་
རྟོག་བཟོ་བྱས། མུན་ནག་ཁུག་ཀྱོག་ཏུ་ཡུད་ཙམ་སྡོད་ཕྱིར་དང་། ལག་གཉིས་ཐལ་མོ་སྦྱར་
ཏེ་པུས་མོ་འཛུགས་ཕྱིར། ངོ་གདོང་སྒྲོམ་སྐྱོར་ལ་སྦྱར་ཏེ་ཆོས་དཔོན་གྱི་སྐད་མགོ་དམའ
བའི་་གཏམ་ཉན་ནས་བསྡད། བཀའ་ཆོས་གནང་སྐབས་ཆོས་ལ་དད་པ་བྱེད་པ་ནི་གཉེན་
སྒྲིག་ལ་དཔེ་བླངས་ནས་བརྗོད་པར་བྱེད་དེ། མ་འོངས་པའི་ཁྱོ་བོ་དང་། ཁྱོ་བོ། དག་ཞིང་གི་
སྙིང་སྡུག དེ་བཞིན་གཏན་འཇགས་ཀྱི་གཉེན་སྒྲིག་སོགས་བརྗོད་གཞིར་བྱེད་པ་དེས་ཁོ་
མོའི་རྣམ་ཤེས་ཀྱི་གཏིང་རུམ་དུ་བསམ་ཡུལ་ལས་འདས་པའི་སྐྱིད་སྣང་འཆར།
དགོང་མོའི་སྨོན་ལམ་གོང་ཁོང་ཚོ་རང་སྦྱོང་ཁང་དུ་དཔེ་ཆ་བལྟས་ནས་སྡོད། གཟའ་
འཁོར་ཧྲིལ་པོ་དམ་པའི་ལོ་རྒྱུས་འདེམས་བཏུས་ཀློག་པ་མིན་ན་ཡེ་ཤུའི་དབེན་གནས་ཀྱི་
མཁན་པོའི་གཏམ་བཤད་ཟིན་བྲིས་ཀློག་པར་བྱེད། རེས་གཟའ་ཉི་མ་ཁོ་ནར་ཡེ་ཤུའི་
ཆོས་ལུགས་ཀྱི་བདེན་གཏམ་དུམ་བུ་རེ་གཉིས་བཀླགས་ཏེ་ཁམས་བསང་ཐབས་བྱེད།
ཐོག་མའི་སྐབས་སུ་ཁོ་མོ་དམ་བཅའ་འགྱུར་མེད་རྡོ་རྗེའི་མདུད་པ་དང་། ཕོ་མོའི་མཛའ་
དུང་གིས་ཕྱུག་པའི་འཆར་ཡན་རིང་ལུགས་ཀྱི་སྨྲེ་ངག་དང་འོ་དོད་ལ་ལྷག་པར་མགུ གལ་
ཏེ་ཁོ་མོའི་བྱིས་པའི་འཚོ་བ་འཁྲུག་ཆ་དོད་པའི་ཁྲོམ་ལམ་གྱི་ཚོང་ཁང་ཆུང་ཆུང་ཞིག་ཏུ་
བསྐྱལ་ཡོད་གྱུར་ན། ཁོ་མོ་ཡང་བློ་རྒྱ་ཡངས་ཤིང་སྤྲོ་སྣང་འཕེལ་བའི་ངང་རང་བྱུང་ཁམས་
ཆེན་མོའི་དུང་སེམས་མཚོན་པའི་སྒྲ་དབྱངས་ཀྱིས་ཁོ་མོའི་རྣམ་ཤེས་བརླན་པར་བྱེད་སྲིད་
དེ། ཅིའི་ཕྱིར་ཞེ་ན། སྤྱིར་ན་གྲོང་ཁྱེར་བ་ནི་དཔེ་དེབ་ནང་ནས་རང་བྱུང་ཁམས་ལ་རྒྱུས་
མངའ་ལོན་པས་ལགས། འོན་ཀྱང་ཁོ་མོ་གྲོང་གསེབ་ལ་རྒྱུས་མངའ་ལྷག་པར་ཆེ་ཞིང་།
ལུག་གི་འབའ་སྒྲ་ཐོས་མྱོང་བ་དང་། བ་མོའི་འོ་མ་འཇོ་ཤེས་ལ། ཐོང་གཤོལ་འོད་ཐིང་ཐིང་
འབྱིད་ཤེས། ལྷིང་འཇགས་ཀྱི་འཚོ་བ་ལ་གོམས་དྲགས་པའི་དབང་གིས་ཁོ་མོ་གནས་ཚུལ་
མང་པོ་ཐོན་པར་མོས། རྒྱ་མཚོའི་རྦ་རླབས་ལང་ལོང་དབང་གིས་ཁོ་མོ་རྒྱ་མཚོ་ལ་དགའ་
བ་དང་། རྩྭ་སྔོན་གྱིས་གྱང་རོ་དང་རྩིག་པ་བརྒྱན་པའི་དབང་གིས་ཁོ་མོ་རྩྭ་ས་ལ་དགའ། བྱ་
དངོས་ཐམས་ཅད་ཁོ་མོའི་འདོད་པ་བཞིན་འཕེལ་བའི་རེ་བ་བྱེད་པས། ཁོ་མོའི་སེམས་ནང་
གི་རེ་བ་འཕྲལ་མར་སྐོང་མི་ཐུབ་པའི་དངོས་པོ་ཚང་མ་ཆོ་མེད་ལ་བརྩི། ཁོ་མོ་དགའ་སྐྱོ་ངུ་
འཛུམ་ལ་རྒོད་ཀྱང་སྒྱུ་རྩལ་ལ་བློ་མོས་མེད། ཁོ་མོས་རེ་སྨོན་བྱེད་པ་ནི་ཡུལ་ཅན་གྱི་བརྩེ་
དུང་ལས་ཡུལ་གྱི་ཉམས་འགྱུར་མ་ཡིན།
གཉེན་སྒྲིག་མ་བྱས་པའི་བུད་མེད་ལོ་རྒན་ཞིག་ཡོད་པ་དེ་དབེན་གནས་སུ་ཟླ་རེ་ངོ་
རེར་དྲས་འཚེམ་བྱེད་པར་གཟའ་འཁོར་རེ་ཡོང་གི་ཡོད། དེ་ནི་སྐུ་དྲག་ཁྱིམ་རྒྱུད་ཀྱི་བུ་ཚ་
ཡིན་ཞིང་། གསར་བརྗེ་ཆེན་མོའི་ལསྐབས་མི་ཤི་ཁྱིམ་སྟོང་དུ་སོང་བ་ཞིག་ཡིན་པས། ཆོས་
དཔོན་ཆེན་མོའི་འགེབས་སྲུང་ཐོབ་ནས་གསོལ་ཚིགས་ཁང་ནང་རི་ཁྲོད་མ་ཚོ་དང་ལྷན་
དུ་ལྟོ་ཆས་ཟ་ཆོག་པའི་དམིགས་བསལ་ཆོག་མཆན་ཐོབ། ལྟོ་ཆས་ཟས་གྲུབ་རྗེས་ད་དུང་
ཁོང་ཚོ་དང་གླེང་མོལ་བྱས་ན་ཆོག་པ་དང་དེ་ནས་དྲས་འཚེམ་བྱེད་ཀྱི་ཡོད། ཞག་སྡོད་སློབ་
ཤེས་པས་སྐབས་འགར་ཁབ་སྐུད་གློག་ལྟར་མྱུར་བའི་ངང་འཐེན་གྱིན་སྐད་ཆུང་ངུས་གླུ་
མ་ཚོ་ལྐོག་ཏུ་ཁོང་ལ་ལྟ་བར་ཡོང་བ་དང་། མོས་དུས་རབས་གོང་མའི་མཛའ་གཞས་ལེན་
ལེན་པར་བྱེད། མོས་སྒྲུང་ཤོད་པ་དང་། གསར་འགྱུར་སྒྲོག་པ། རི་ཁྲོད་མ་ཚོ་ལ་ཁྲོམ་ནས་
ཅ་ལག་ཉོ་རོགས་བྱེད་པ། ལྐོག་ཏུ་ཕྱུ་པའི་ཁུག་མའི་ནང་སྦས་པའི་སྒྲུང་དེབ་བུ་མོ་ཚོ་ལ་
གཡར་བ་དང་སོ་སོ་ཡང་དུས་ཁོམ་བྱུང་མ་ཐག་དབུགས་ཐེངས་གཅིག་ལ་དུམ་བུ་རིང་པོ་
ཞིག་བཀླགས་པར་བྱེད། སྒྲུང་དེབ་ནང་བཤད་པའི་སྒྲུང་ཚང་མ་དགའ་རོགས་སྒྲིག་པའི་
སྐོར་ཞེ་ཅིག་ཡིན་ཏེ། ཁ་འབྲལ་མི་ཕོད་པའི་བུ་དང་བུ་མོ་དང་། གང་འགྲོ་འདི་འགྲོ་མི་ཤེས་
པར་མཐར་བསིལ་གཡབ་ནང་དྲན་མེད་དུ་བརྒྱལ་བའི་ལྕམ་སྐུ་ཞབས། སྦྲག་ཚུགས་སུ་
ལྐོག་གསོད་ཕོག་པའི་སྦྲག་པ། ཤོག་ལྷེ་ངོ་རེའི་ནང་གི་རྒྱུག་དྲགས་ནས་དབུགས་ཧལ་བའི་
བཞོན་རྟ། ནག་ཛུབ་ཛུབ་ཀྱི་ནགས་ཚལ། བལ་བ་ཛ་བཞིན་འཛིང་བའི་སེམས་པ། བཞག་
མི་ཚར་བའི་དམ་བཅའ། ཆད་རྒྱུ་མེད་པའི་ངུ་ཤུབ། རྫོགས་རྒྱུ་མེད་པའི་མིག་ཆུ། སྦྱར་མི་
ཚར་བའི་འོ། ཟླ་འོད་འོག་གི་གྲུ་ཆུང་། ནགས་ཁྲོད་ཀྱི་བྱ་སྐད། གཞོན་པའི་བློ་སྟོབས་སེང་
གེ་ལས་ཀྱང་ཆེ་བ་དང་། གཤིས་ཀ་བལ་ལྟར་འཇམ་པ། གཤིས་རྒྱུད་འགྲན་ཟླ་བྲལ་བ། གྱོན་
གོས་སྟེར་བཟོ་དོད་པ། མིག་ཆུ་ལུ་ཆུ་རྡོལ་རྡོལ………དེ་དང་དེ་ལ་སོགས་པའོ། །དེ་ལྟར་ལོ་
བཅོ་ལྔར་སླེབས་པའི་ཨི་མ་ཡི་ལག་པ་ལོ་ཕྱེད་རིང་དཔེ་དེབ་རྙིང་པ་འཚོང་སའི་ཐལ་བས་
འཚོས། དེ་རྗེས་ཡང་མོས་སི་ཀེ་ཐེའི”སྒྲུང་གཏམ་བཀླགས་པས་མོ་གནའ་བོའི་བྱ་དངོས་ལ་
མོས་པ་སྐྱེས་ནས་རྨི་ལམ་ནང་དུའང་ཡུལ་སི་ཀོ་ཊེ་ལན་གྱི་གྲོང་གསེབ་ཀྱི་གོས་སྒམ་དང་།
སྲུང་དམག་གི་ཚོམས་ཆེན། སྙན་ངག་གྱེར་འདོན་གྱི་ཡུལ་ཁམས་པ་སོགས་རྨིས། དེས་ན་
སོ་སོ་རང་ཉིད་ཀྱང་རྐེད་སྐབས་ཕྲ་བའི་གཞིས་ཁའི་བདག་མོ་དང་འདྲ་བར་གནའ་བོའི་
མཁར་རྫོང་ཞིག་ནང་བསྡད་ཐོག་ཉིན་ལྟར་ཏོར་གཟུགས་ཀྱི་ཁང་ཀླད་འོག་ཏུ་གྲུ་མོ་རྡོ་ཅོག་
ལ་འཁེན་ཏེ་ལག་གཉིས་ཀྱིས་ཨོལ་ཀོ་སྐྱོར། མགྲིན་པ་བཏེགས་ཏེ་བྱ་སྒྲོ་དཀར་པོའི་རྨོག་
ཁྲུ་བཙུགས་ཤིང་རྟ་ཝ་ལ་བཅིབས་པའི་རྒྱལ་ཁམས་སྐོར་མཁན་ཕོ་རྒོད་ཅིག་ཐག་རིང་
གི་ཞིང་ཐང་ཁྲོད་ནས་འཕུར་བ་ལྟར་རྒྱུག་ཡོང་བར་སྒུག་པར་སྙམ། སྐབས་དེར་ཁོ་མོའི་
སེམས་གཏིང་ནས་བདེན་པའི་ཆེད་དུ་སྲོག་དོར་བའི་རྒྱལ་མོ་མ་རིལ་དད་མོས་བྱུང་བ་
དང་། སྐད་གྲགས་ཆོད་པའམ་ལས་མ་དག་པའི་བུད་མེད་ལ་སྨྱོ་བ་ལྟར་དད་བཀུར་བྱེད། ཁོ་
མོའི་སྣང་བར་བདེན་པའི་ཆེད་དུ་རང་སྲོག་འདོར་བའི་དཔའ་མོ་རྗོང་ནོ་ཧྥོ་ཨ་ཥདང་།
དགེ་རྒན་དང་མཉམ་དུ་ཡུལ་བྱོལ་མཁན་ཨེ་ལོ་ཨི་སེ། ཆ་ལི་ཁྲི་ཐོག་མདུན་པའི་ཟུར་
བསྟེན་སྙིང་སྡུག་ཨེ་ཉེ་སེ་སོ་ལེ། མཛེས་སྡུག་ལྡན་པའི་ལྕམ་སྐུ་ཞབས་ཧྥེ་ལུང་། སྙན་ངག་
མ་ཁེ་ལེ་མོང་སེ་ཨི་སོར་བཅས་ནི་རབ་ཏུ་བཀྲ་བའི་སྐར་མདའ་དང་འདྲ་བར་ཁོང་ཚོས་
མུ་མཐའ་མེད་པའི་ལོ་རྒྱུས་ཀྱི་མཚན་མོ་བཤགས་པའི་ངོས་འཛིན་བྱུང་། ཡང་ལྗོན་པའི་
སྡོང་ཆེན་འོག་ཏུ་འདྲི་གཅོད་བྱེད་མཁན་ལུའུ་དབྱི་ཁྲི་ཐོག་དགུ་པ་དང་།
ཤི་ཡང་མགོ་བོ་མི་སྒུར་བའི་དཔའ་རྒོད་བྷ་ཡར། སོ་ལུའེ་དུག་གིས་བཀྲོངས་མཁན་ལུའུ་དབྱི་ཁྲི་ཐོག་བཅུ་
གཅིག་པ། སན་པ་ཐེ་ལེ་རྨིའི་མཚན་མོར“ཆོས་ལུགས་གྲུབ་མཐའ་གསར་མའི་དད་ལྡན་
པ་དམར་གསོད་ཆེན་པོ་བཏང་བ། ཞྭ་མོར་བྱ་སྒྲོ་བཙུགས་ཏེ་གདོང་མཆོང་བྱེད་མཁན་ཧན་
རུའེ་ཁྲི་ཐོག་བཞི་པ། ད་དུང་ཨི་མ་ཡིས་བརྗེད་པར་དཀའ་བའི་དགོང་ཟས་སྡེར་མའི་ཐོག་
ཚོན་རིས་བྲིས་ཏེ་བསྔགས་བརྗོད་བྱས་པའི་ལུ་དབྱི་ཁྲི་ཐོག་བཅུ་བཞི་པ་བཅས་ཀྱིས་ཀྱང་
མུན་ནག་གི་མཁའ་དབྱིངས་སུ་འོད་མདངས་བཀྲ་བར་བྱས་མོད། འོན་ཀྱང་ཆོས་ལུགས་ཀྱི་
གནོད་འཚེ་ཕོག་པའི་བུད་མེད་དེ་དག་དང་ཕན་ཚུན་འབྲེལ་བ་ཅང་མེད་པ་ལྟར་སྣང་།
རོལ་མོའི་སློབ་ཚན་འཚོགས་སྐབས་ཁོ་མོས་གཏོང་བའི་གླུ་གཞས་ནི་ལྷའི་ཕོ་ཉ་གསེར་
གཤོག་ཅན་དང་། འཕགས་མ་མ་རི་ཡ་དང་། ཝེ་ཉི་སིའི་གླེ་སྐོར་མཚོ་མོ་དང་། མཚོ་ཐོག་
གི་གྲུ་པ་ཙམ་ཡིན། དེ་དག་ནི་ཆོ་མེད་དལ་སྐྱིད་ཀྱི་བརྩམས་ཆོས་ཞེ་ཅིག་ཡིན་པས་ཉམས་
འགྱུར་ཐ་མལ་དང་། འགྱུར་ཁུག་ཡ་མ་སླ་ན་ཡང་ཁོ་མོས་དེ་དག་ཁྲོད་ནས་བརྩེ་དུང་འཇིག་
རྟེན་གྱི་ཡིད་དབང་འཕྲོག་པའི་རྟོག་བཟོའི་ཡུལ་ལྗོངས་རབ་རིབ་ཅིག་མཐོང་། ཁོ་མོ་ལ་
སློབ་གྲོགས་ཁ་ཤས་ཡོད་པ་དག་ལ་དུས་ཆེན་གྱི་ལག་རྟགས་སུ་ཡི་གེ་དང་རི་མོ་སྦྲགས་མའི་
བརྙན་དེབ་འབྱོར་གྱི་ཡོད་པ་དག་ཡེ་ཤུའི་དབེན་གནས་སུ་འཁྱེར་ཡོད། དེ་དག་སྦས་སྐུང་མ་
བྱས་ན་ཉེན་ཁ་ཆེ་བས་ཁོང་ཚོས་ཉལ་ཁང་ནང་ལྐོག་ལྐོག་སུད་སུད་ཀྱིས་ལྟ་ཀློག་བྱེད། ཨི་མ་
ཡིས་གོས་ཆེན་གྱི་རྒྱབ་ཤ་བརྒྱབ་པའི་བརྙན་དེབ་ཡིད་གཟབ་ངང་ཁ་ཕྱེ་བ་དང་སྙན་ངག་རེ་
རེའི་ཁ་བྱང་འོག་ཏུ་བཀོད་པའི་རྒྱུས་མངའ་མེད་པའི་རྩོམ་པ་པོའི་མིང་ལ་ཡ་མཚན་ཆེན་
པོས་ཅེར་བའི་ཚེ། མང་ཆེ་བ་ནི་སྡེ་དཔོན་མི་དྲག་མིན་ན་གཟིམ་ཤག་གི་སྐུ་ངོ་ཡིན་ནོ། །
ཁོ་མོ་སེམས་འཚབ་ནས་འདར་ཁྲུག་ཁྲུག་བྱེད་པ་དང་། ཕུ་བཏབ་སྟེ་རི་མོའི་ཐོག་གི་
ཁ་ཤོག་སྲབ་མོ་ཕྱེ་བའི་ཚེ་ཁ་ཤོག་སྲབ་མོ་ཕྱེད་ཙམ་བཀྱགས་ནས་དལ་བུར་རང་འཇགས་
ལོག རི་མོའི་ནང་རབ་གསལ་གྱི་སྒྲོམ་སྐྱོར་རྒྱབ་ཏུ་ཕྱི་གོས་ཐུང་ཐུང་གྱོན་པའི་ཕོ་གསར་
ཞིག་ལངས་ཡོད་པ་དེའི་པང་ཁར་རས་གོས་དཀར་པོ་གྱོན་པའི་གཞོན་ནུ་མ་ཞིག་བཏབ་
ཡོད་པ་དང་། གཞོན་ནུ་མའི་སྐེད་པར་དངུལ་ཁུག་ཅིག་ཀྱང་བཏགས་འདུག རི་མོའི་
ནང་ད་དུང་མིང་སྨོས་མི་ཤེས་པའི་དབྱིན་ཇིའི་སྐུ་དྲག་ལྷ་ལྕམ་གྱི་པར་རིས་ཀྱང་ཡོད་ཅིང་།
ཁོང་ཚོའི་སེར་འོད་ཆེམ་ཆེམ་གྱི་སྐྲ་ལོའི་ཐོག་རྩྭ་ཞྭ་གྱོན་པ་དང་། སྐར་ཆེན་འདྲ་བའི་
འདྲེན་བྱེད་ཀྱིས་ཁྱོད་ལ་ལྟ་བཞིན་མཆིས། ད་དུང་སྐུ་དྲག་གི་ལྷ་ལྕམ་ཞིག་ཤིང་རྟ་འཁོར་
ལོའི་ནང་ཉལ་མ་བསྙེས་ལ་བསྡད་དེ་སྐྱེད་ཚལ་ནང་སྤྲོ་འཆམ་བྱེད་ཅིང་། ཤིང་རྟ་འཁོར་
ལོ་གཏོང་མཁན་ནི་དོར་མ་དཀར་པོ་གྱོན་པའི་ཆིབས་དཔོན་གཉིས་རེད། རྟ་མཆོག་གི་
མདུན་དུ་རྔོན་ཁྱི་ཞིག་དགའ་སྤྲོའི་མཆོང་རྒྱག་བྱེད་བཞིན་ཡོད། སྐུ་དྲག་གི་ལྷ་ལྕམ་གཞན་
ཞིག་རྐུབ་སྟེགས་ཧྲ་ཧྥ་ཐོག་བསྡད་ནས་རི་བོང་ཅན་ལ་ཅེར་ནས་ཡོད་པ་དང་། འཁྲིས་སུ་
ཁ་ཕྱེ་ཟིན་པའི་འཕྲིན་ཡིག་ཅིག་བཞག་འདུག ཕྱེད་ཙམ་ཕྱེ་བའི་སྒེའུ་ཁུང་ཐོག་ལྟེབས་
རིས་ལྡན་པའི་ཁྲ་ཡོལ་བསྒར་འདུག ཡང་བྱིས་བློས་སྦགས་པའི་སྐུ་དྲག་གི་ལྷ་ལྕམ་ཞིག་གི་
བཞིན་རས་ཐོག་མཆི་མ་རྡོག་པོ་གཅིག་ཀྱིས་མཛེས་པར་བྱས་པ་དང་གཏོར་གཟུགས་ཅན་
གྱི་བྱིའུའི་གཟེབ་ནང་བཅུག་པའི་བྱིའུ་ལ་ཟས་སྦྱིན་བཞིན་པའམ། ཡང་ན་དགོད་ཤོར་ནས་
མགོ་བོ་ལྟག་རྒྱབ་ཏུ་ཡོ་བ་དང་ཕྲ་ལ་མཉེན་པའི་མཛུབ་མོས་དྲང་སོང་མེ་ཏོག་གི་འདབ་མ་
རྙིད་པར་བྱེད། རི་མོའི་ནང་ད་དུང་ཐ་མག་གང་ཟག་འཐེན་བཞིན་པའི་སུའུ་ཏན་རྒྱལ་པོ་
ནི་གཞུ་དབྱིབས་ཅན་གྱི་ཁང་ཀླད་འོག་རྒྱ་གར་གྱི་དགའ་མའི་པང་དུ་རྣམ་པར་རོལ། རི་
མོའི་ནང་ད་དུང་ཆོས་ཕྱི་པ་དང་། ཏུར་ཀིའི་རྟ་དམག་གི་གྲི་གུག གྷི་རི་སིའི་ཞྭ་མོ་ཡང་
ཡོད། ལྷག་པར་དུ་ཆང་གི་ལྷ་མོའི་ཕ་ཡུལ་གྱི་ཡུལ་ལྗོངས་རབ་རིབ་ཁྲོད་ཚ་བའི་ཡུལ་ལུང་
གི་སྡོང་པོ་ལོ་མ་ལྷེབ་ཆེན་ཡོད་ལ། མཐོ་གྲང་ཡུལ་ལུང་གི་ཐང་ཤིང་ཡོད་པ་དང་། གཡས་
ཕྱོགས་སུ་སྟག་འགའ་དང་གཡོན་ཕྱོགས་སུ་སེང་གེ་གཅིག རྒྱང་རིང་གི་སར་ཁ་ཆེ་ལྷ་
ཁང་གི་ཏོག་རྣོན་པོ་དང་། ཉེ་སར་གནའ་བོའི་རོ་མའི་གྱང་རོ་བཅས་ཀྱི་ཁར་ད་དུང་གུམ་
གུམ་དུ་བསྡད་པའི་རྔ་མོང་ཁ་ཤས་འདུག ཆ་བསྡུ་ཡ་བསྡུ་བྱས་པའི་རི་མོའི་མཐའ་འཁོར་
དུ་མཐའ་རྒྱན་རི་མོ་ཚང་མ་དྲི་མ་མེད་པའི་ནགས་ཚལ་དང་། ཉི་འོད་ཐད་ཀར་ཕོག་ཅིང་
རླབས་ཕྲེང་གཡོ་བའི་ཆུ་ངོས་ཡིན་ཞིང་། ལྕགས་མདོག་གི་རྒྱབ་ལྗོངས་ཐོག་དཀར་ཐིག་
ཐར་ཐོར་ཡོད་པ་ནི་ཆུ་རྩེད་ལ་རོལ་བའི་ངང་ཆེན་ཡིན་པ་རེད།
གྱང་ལྡེབས་སུ་བཙུགས་པའི་ས་སྣུམ་བཞུ་མར་གྱི་འོད་མདངས་ཨི་མའི་ངོ་གདོང་
འཕྲོས་ཤིང་། སྒྲོན་ཁེབས་ཀྱིས་བཞུ་འོད་ཁོ་མོས་ལྟ་བཞིན་པའི་རི་མོ་རེ་རེའི་ཐོག་སྒྲིལ།
ཉལ་ཁང་ནང་ཁ་ཁུ་རབ་ཏུ་སིམ་པས་སྐབས་འགར་ལོག་འཕྱི་བའི་ཤིང་རྟ་འཁོར་ལོ་ཞིག་
ཁྲོམ་ལམ་དུ་བཞུད་པའི་སྒྲ་ཡིས་ཁ་ཁུ་སིམ་པོ་དེ་དཀྲོགས་པར་བྱས།
ཁོ་མོའི་མ་ཡུམ་གྲོངས་པས་དེ་མ་ཐག་པའི་ཉིན་ཤས་རིང་ཁོ་མོ་སེམས་སྡུག་ཚད་མེད་
ཀྱིས་ངུས། ཁོ་མོས་མ་ཡུམ་འདས་མོའི་སྐྲ་ལོས་མྱ་ངན་མཚོན་པའི་རི་མོ་ཞིག་བཏགས། པེར་
ཐོ་ལ་འཕྲིན་ཡིག་ཅིག་བསྐུར། འཕྲིན་ཡིག་ནང་མི་ཚེའི་སྡུག་བསྔལ་དང་དོན་སྙིང་གིས་
སྟོང་པའི་སྐོར་མང་པོ་ཞིག་བྲིས་ཡོད་པ་དང་། སོ་སོ་འཆི་རྗེས་ཀྱང་མ་ཡུམ་གྱི་དུར་སར་
མཉམ་དུ་སྦ་དགོས་པའི་རེ་བ་བཏོན་ཡོད། ཁོ་མོའི་ཡབ་ཆེན་རྒད་པོའི་སེམས་ལ་ཁོ་མོ་ནད་
ཀྱིས་མནར་བ་རེད་སྙམ་ནས་ཁོ་མོ་ལ་ལྟ་བར་ཡོང་། ཨི་མ་ཡི་སྣང་བར་སོ་སོ་གློ་བུར་དུ་
མི་ཚེ་ལ་སྙིང་པོ་མེད་པར་ཡིད་འབྱུང་སྐྱེས་པའི་སྣང་བ་བྱུང་ཞིང་། རྒྱུན་གཏན་གྱི་སེམས་
ཁམས་ཀྱིས་མི་ཚེ་གང་པོར་ཡང་ཕུགས་འདུན་གྱི་རྟོགས་པ་འདི་ལྟ་རྙེད་ཐབས་བྲལ་བས་
ལྐོག་ཏུ་བློ་ཡིད་ཚིམ་པོ་བྱུང་། དེས་ན་ཁོ་མོ་ལཱ་མ་ཏིང”གི་སྙན་ཞིང་འཇེབས་པའི་སྙན་ངག་
ལ་དབྱིངས་ཞུགས་ནས་མཚོ་ཐོག་གི་རོལ་མོ་དང་། ངང་ཆེན་འཆི་ཁའི་སྐྱོ་གླུ། སྟོན་ཁའི་
ཤིང་ལོ་ལྷུང་ལྷུང་དུ་ཟགས་པའི་ཤག་སྒྲ སྡོམ་གཙང་གཞོན་ནུ་མ་ནམ་མཁར་ལྷབ་ལྷུབ་ཏུ་
འཕུར་བ། དཀོན་མཆོག་གིས་བར་དོའི་འཕྲང་རིང་དུ་འཛད་མེད་གསུང་ཆོས་གནང་བ་
བཅས་ལ་ཉན། དུས་ཚོད་ངེས་ཅན་སོང་རྗེས་ཁོ་མོ་དེ་དག་ལ་ཞེན་པ་ལོག་ཀྱང་དོན་དངོས་
ཁས་མི་ལེན་པར་ཤུགས་རིང་ནར་ནར་གོམས་གཤིས་སུ་ལོབས་པ་དང་། གཏམ་འདོད་ཀྱིས་
འདོར་མི་ཕོད་པས་རེ་ཞིག་རྒྱུན་བསྐྱངས། འོན་ཀྱང་ཡ་མཚན་དགོས་པ་ཞིག་ལ་མཐར་སོ་
སོ་རྒྱུན་གཏན་ལྟར་སླར་གསོ་བྱུང་བའི་སྣང་བ་འཆར་ཞིང་། སེམས་ལ་སྡུག་བསྔལ་དང་སྐྱོ་
སྣང་གང་ཡང་མེད་པ་ནི་སོ་སོའི་དཔྲལ་བར་གཉེར་མ་མེད་པའི་རྗེས་སུ་སོང་།
ཐོག་མར་རི་ཁྲོད་མ་ཚོའི་སེམས་ལ་སྲས་མོ་ལུ་ཨའོ་ནི་གཞན་དང་མི་འདྲ་བར་དཀོན་
མཆོག་གི་བཀའ་སློབ་ལ་གོ་བ་གཞན་ལས་ལྷག་པ་ཡོད་པའི་བག་ཆགས་བྱུང་བས་ཁོ་མོའི་
ཚེ་གང་དཀོན་མཆོག་ལ་འབུལ་བར་ངེས་སོ་སྙམ་ཡང་། ད་ཆ་ཁོ་མོ་ལོག་ལམ་དུ་འཕྱན་
བཞིན་པ་ལྟར་སྣང་བ་དང་ཁོང་ཚོའི་སེམས་བཟང་ཆུད་ཟོས་སུ་བཏང་བའི་སྣང་བ་བྱུང་
བས་བློ་ཕམ་ཚད་མེད་བྱུང་། ཁོང་ཚོས་མོ་ལ་གང་དྲག་ཅི་དྲག་དང་མ་ཁྱབ་པ་མེད་པའི་
སེམས་ཁུར་བྱས་ཤིང་། ཁོ་མོ་ཉིན་རེའི་ཐུན་ལ་ཞུགས་སུ་བཅུག་པ་དང་། བསམ་གཏན་ལ་
གནས་སུ་བཅུག་པ། ཉིན་དགུའི་མཛད་སྒོ་ལ་ཞུགས་སུ་བཅུག་པ་སོགས་བྱས། དམ་ཆོས་
དང་བསླབ་བྱ་བསྟན་ཏེ་ཁོ་མོ་ལ་དཀོན་མཆོག་དང་སྔོན་བྱོན་དམ་པ་རྣམས་ལ་རྗེས་སུ་ཡི་
རང་བྱེད་དགོས་ལུགས་དང་། གཟུགས་ལ་ཆགས་མི་རུང་བ་བཅས་ཀྱི་བསླབ་བྱ་བྱས་ཏེ་
རྣམ་ཤེས་སྐྱོབ་ཐབས་བྱས། བསམ་ཡུལ་ལས་འདས་པར། ཁོ་མོ་ནི་སྲབ་མདའ་དམ་པོར་
འཐེན་ནས་ཁ་ལོ་གཅུན་པའི་བཞོན་རྟ་ཞིག་དང་འདྲ་བར་སྲབ་ཐག་གློད་མ་ཐག་རྟ་སྲབ་
ཁ་ནང་ནས་འདྲེད་དེ་ཕྱིར་ཐོན་པ་དང་མཚུངས། ཁོ་མོའི་དགུང་དུ་འཕྱུར་བའི་བརྩེ་སེམས་
ཀྱི་ཁྲོད་དུ་དངོས་ཡོད་ལ་དང་དོད་ཆེ་བའི་སྙིང་སྟོབས་ཤིག་ལྡན་ཞིང་། ཁོ་མོ་མཆོད་ཁང་ལ་
ཞེན་དོན་ནི་མཆོད་ཁང་གི་མེ་ཏོག་སོས་པར་དགའ་བ་དང་། རོལ་མོར་ཉན་དོན་ནི་འཆར་
ཡན་གྱི་གཞས་ཚིག་གི་ཆེད་དུ་ཡིན་པ། རྩོམ་རིག་ལ་དགའ་དོན་ནི་རྩོམ་རིག་གིས་མཛའ་
དུང་ལ་ཟུག་གཟེར་སློང་བས་ཡིན། བསམ་བློ་དེ་ལྟ་བུ་ནི་ཆོས་ལུགས་དད་མོས་ཀྱི་ལྐོག་གྱུར་
རང་བཞིན་དང་མཐུན་ཐབས་གཏན་ནས་མེད་ཅིང་། དེ་ནི་ཁོ་མོའི་རང་གཤིས་དབང་གིས་ཡེ་
ཤུའི་དབེན་གནས་ཀྱི་སྡོམ་ཁྲིམས་ལ་སུན་སྣང་ཇེ་ཆེ་ནས་ཇེ་ཆེར་འགྲོ་བ་དང་མཚུངས། དེས་
ན་ཁོ་མོའི་ཡབ་ཆེན་དབེན་གནས་ནས་ཁོ་མོ་བསུ་བར་ཡོང་སྐབས་ཚང་མ་ཁ་འབྲལ་མི་ཕོད་
པ་ཅི་ཡང་མ་བྱུང་། ཐ་ན་དུས་ཚོད་ཇི་ཙམ་འདས་པ་དེ་ཙམ་གྱིས་ཁོ་མོས་དབེན་གནས་ལ་ཇི་
མི་སྙམ་པར་ལྟ་བཞིན་པ་དེ་དབེན་གནས་དབུ་མཛད་ལ་ཡང་དོ་སྣང་བྱུང་།
ཨི་མ་ཁྱིམ་དུ་ལོག་རྗེས་ད་དུང་གཡོག་ཕོ་མོ་ལ་བཀའ་བཀོད་གཏོང་རྒྱུར་དགའ། ཡུན་
རིང་མ་སོང་བར་གྲོང་གསེབ་ཏུ་ཆོ་མི་འདུག་སྙམ་པ་དང་། དེ་ལས་ལྡོག་སྟེ་ཡེ་ཤུའི་དབེན་
གནས་དྲན། ཆ་ལི་པེར་ཐོ་ལ་ཐེངས་དང་པོ་ཡོང་སྐབས་ནི་ཏག་ཏག་ཁོ་མོའི་སྣང་བར་
ཐམས་ཅད་སྙིང་པོ་མེད་པར་མཐོང་བ་དང་སློབ་སྦྱོང་བྱེད་རིན་ཡོད་པ་གཅིག་ཀྱང་མི་
འདུག་སྙམ་པ་དང་། གང་ལའང་དོ་སྣང་བྱེད་རིན་མི་འདུག་སྙམ་པའི་སྐབས་ཡིན།
ཁོ་མོ་མིག་སྔའི་སྣང་ཚུལ་ལ་འགྱུར་ལྡོག་གཏོང་ལ་རེམ་པ་དེར་སྐྱེས་པ་དེ་འདྲ་ཞིག་
དང་འཕྲད་པའི་དབང་གིས་སྐུལ་འདེད་བྱུང་ཞིང་། ཁོ་མོའི་སེམས་ལ་ད་ཆ་བདག་ཉིད་ལ་
བསམ་ཕོད་པ་ལས་ཐོབ་ཐབས་བྲལ་བའི་ཕོ་མོའི་བརྩེ་དུང་ཐོབ་པར་ཡིད་ཆེས། དེ་གོང་
ཕོ་མོའི་བརྩེ་དུང་ནི་བྱ་ཆེན་ཟིང་སྐྱ་ཞིག་དང་འདྲ་བར་སྙན་ངག་ལྟ་བུའི་མུ་མཐའ་མེད་
པའི་མཁའ་དབྱིངས་ཀྱི་རྣམ་པར་བཀྲ་བའི་འོད་མདངས་ཁྲོད་དུ་ལྡིང་བ་ཙམ་དུ་ཟད། འོན་
ཀྱང་ད་ཆའི་ལྷིང་འཇགས་ཀྱི་འཚོ་བའི་སྣང་ཚུལ་འདི་ཡང་ཁོ་མོས་དེ་སྔོན་རེ་ལྟོས་དྲག་པོ་
འཆང་མྱོང་བའི་བདེ་སྐྱིད་ཡིན་པར་བློས་བསླངས་བྱ་ཐབས་བྲལ།
བདུན། སྐབས་འགར་ཁོ་མོའི་སེམས་ལ་སོ་སོའི་མི་ཚེའི་ནང་གི་ཆེས་མཚར་སྡུག་ལྡན་པའི་
དུས་ཚོད་ནི་ཨ་གསར་ཟླ་བ་ཟེར་བ་དེ་ལས་མ་འདས། གལ་ཏེ་ཞིམ་མངར་ལྡན་པའི་བདེ་
སྐྱིད་ཀྱི་བྲོ་བ་མྱོང་དགོས་ན། ཉེ་རིང་གང་སར་སྐད་གྲགས་ཆོད་པའི་གནས་སུ་སོང་སྟེ་
གཉེན་སྒྲིག་བྱས་མ་ཐག་པའི་སྐབས་ཀྱི་མཚར་སྡུག་འགྲན་ཟླ་བྲལ་ཞིང་བསམ་རྒྱུ་དྲན་
རྒྱུ་མེད་པའི་དུས་བཟང་སྐྱེལ་དགོས་ཏེ། ཁྱོ་ཤུག་གསར་པ་སྡིངས་གུར་སྔོན་པོའི་རྟ་འཐེན་
ཤིང་རྟ་འཁོར་ལོའི་ནང་བསྡད་དེ་གྱེན་གཟར་པོ་དག་དལ་བུས་འཛེགས་པ་དང་། ཐེར་གེ་
གཏོང་མཁན་གྱི་གླུ་སྒྲ་ལུང་ཤུར་ནང་བྲག་ཅ་འཁོར་བ་དེ་ར་ཁྱུའི་སྐེ་དྲིལ་དང་རྦབ་ཆུའི་སྒྲ་
དང་བསྡེབས་ནས་མཉམ་སྒྲོག་རོལ་མོ་ལྟར་སྙན། ཉིན་བྱེད་ཆུ་ལྷའི་ཕང་པར་བཞུད་སྐབས་
བདག་ཉིད་མཚོ་འགྲམ་དུ་བེ་ཏ་སྡོང་པོའི་བསུང་ཞིམ་སྣོམ་བཞིན་དལ་གྱིས་བཞུད། ས་
རུབ་རྗེས་མཛའ་གཅུགས་སྲད་བུས་བཅིངས་པའི་གཞོན་ནུ་གཉིས་ལག་གདང་སྦྲེལ་བ་
དང་མི་གཉིས་ཀྱི་མཛུབ་མོ་བཅུ་མཉམ་དུ་སྣོལ་ནས་སྤྲོ་ཁང་གི་གཡབ་སྟེང་དུ་ནམ་མཁའི་
སྐར་འོད་ལ་ལྟ་བཞིན་མ་འོངས་པའི་རེ་བ་གླེང་བཞིན་པ་སོགས་སོ། །ཁོ་མོའི་སེམས་ལ་
འཇིག་རྟེན་ཐོག་ཡུལ་ལ་ལ་ཁོ་ནར་བདེ་སྐྱིད་ཀྱི་འཚོ་བ་འབྱུང་སྲིད་པ་ནི་དམིགས་བསལ་
གྱི་ས་རྒྱུ་ཁོ་ནར་སྐྱེ་བའི་ཤིང་རིགས་དང་འདྲ་བར། གནས་འཕོས་ཚེ་མེ་ཏོག་མི་བཞད་པ་
དང་འབྲས་བུ་འདོགས་མི་སྲིད་པ་ལྟར་རོ་སྙམ། ཁོ་མོའི་སེམས་ལ་སུའི་ཚེར་གྱི་རི་ལྡེབས་
སུ་བཞེངས་པའི་སྤྲོ་ཁང་ནང་རབ་གསལ་གྱི་སྒྲོམ་སྐྱོར་ལ་འཁེན་ནས་རྒྱང་ལྟ་བྱེད་པའམ།
ཡང་ན་སོ་སོའི་སེམས་སྦུབ་དོག་པོ་དེ་སི་ཁོ་ལན་གྱི་གྲོང་གསེབ་ཏུ་སྦ་རྒྱུ་ཞིག ཁྱོ་བོ་མགོ་
སྣམ་སྔོན་པོའི་སྟོད་གོས་རྫབ་རིང་དང་། རྐང་ལ་ཀོ་ལྷམ་ཡུ་རིང་། མགོ་ལ་ཞྭ་མོ་རྩེ་རྣོན།
ལག་ལ་ལག་ཤུབས་ཡུ་རིང་བཅས་གྱོན་མཁན་ཞིག་ཡིན་ན་ཅི་མ་རུང་ཨང་། དེ་ལྟར་མ་
ཡིན་པ་ཅི་ཡིན་ནམ་སྙམ།
སེམས་ནང་གི་སྐད་ཆ་དེ་དག་མི་ཞིག་ལ་ཤོད་འདོད་མེད་པ་ག་ལ་ཡིན། འོན་ཀྱང་སོ་
སོ་ལ་ཡང་གདེང་མེད་པའི་སེམས་ཀྱི་སྡུག་བསྔལ་དེ་དག་མི་ལ་གསལ་པོ་ཞིག་བརྗོད་ག་ལ་
ཐུབ། སེམས་ཀྱི་སྡུག་བསྔལ་དེ་དག་ཆུ་འཛིན་དང་འདྲ་བར་འགྱུར་ལྡོག་ཡང་ཡང་འགྲོ་བ་
དང་། དྲི་ཡི་བཞོན་པ་ཇི་བཞིན་བདག་ཉིད་མགོ་བོ་རྨོངས་པར་བྱེད་པས་ཁོ་མོའི་སྣང་བར་
དེ་དག་སྐད་ཆས་མཚོན་ཐབས་མེད་པར་སྙམ་ལ། ཤོད་པའི་གོ་སྐབས་དང་ཤོད་པའི་གདེང་སྤོབས་ཀྱང་མ་མཆིས།
ཡིན་ནའང་གལ་ཏེ་ཆ་ལི་ཁོ་མི་དོ་སྣང་ཡོད་མཁན་ཞིག་དང་མིའི་བཞིན་ལ་བལྟས་
ནས་བསམ་ཚུལ་རྟོགས་མཁན་ཞིག་དང་། ཁོ་མོའི་འདྲེན་བྱེད་ནང་ནས་ཁོ་མོའི་བསམ་བློ་
ཚོར་ཐུབ་པ་ཞིག་སྟེ། ཐེངས་གཅིག་རང་བྱུང་ནའང་ཁོ་མོས་སེམས་ནང་གི་སྐད་ཆ་ཡོད་
ཚད་དཔེར་ན་གྱང་འགྲམ་གྱི་འབྲས་ཤིང་ལག་པས་དཀྲུག་དཀྲུག་བཏང་ཚེ་འབྲས་བུ་ཆར་
པ་བབས་པ་ལྟར་ལྷུང་བ་དང་འདྲ་བར་ཆུ་རྒྱུན་ཇི་བཞིན་དེ་མར་རྡོལ་བར་སྲིད། འོན་ཀྱང་
ཁོ་གཉིས་དབར་ཇི་སྲིད་འཚོ་བའི་ནང་ཇི་ཙམ་ཉེ་རུ་འགྲོ་བ་དེ་སྲིད་སེམས་ཁམས་ཀྱི་བར་
ཐག་ཇེ་རིང་དུ་འགྲོ་བཞིན་མཆིས།
ཆ་ལིའི་སྨྲ་བ་ནི་གང་ཟག་འགྲོ་སའི་རྒྱ་ལམ་ཇི་བཞིན་འདེགས་འཇོག་དང་གསོན་
ཤུགས་གཏན་ནས་མེད་པ་དང་། ཁོའི་བསམ་ཚུལ་ཡང་སྤྱིར་བཏང་གི་གྱོན་པ་གོན་ནས་
རྒྱ་ལམ་སྟེང་གི་སྐྱོད་མི་ཇི་བཞིན་མི་གཞན་ལ་དོ་སྣང་མི་ཡོང་ལ། དགོད་སྒྲས་ནི་མི་རྣམས་
ལ་དེ་བས་བསམ་ཚུལ་འདྲ་མིན་གང་ཡང་སྟེར་མི་ཐུབ། ཁོ་རང་སོ་སོས་སྨྲས་པ་ལྟར་ན། རུ་
ཨང༸དུ་སྡོད་སྐབས་ཟློས་གར་ཁང་དུ་ཕ་རི་སིའི“གྲགས་ཅན་ཟློས་གར་མཁན་པོར་ལྟ་བར་
འགྲོ་རྒྱུའི་བསམ་བློ་ཙམ་ཡང་འཁོར་མ་མྱོང་། ཁོས་ཆུ་རྐྱལ་མི་ཤེས་པ་དང་གྲི་རྩེད་མི་ཤེས་ལ།
མེ་མདའ་ལན་ཀྲུའུ་དེ་བས་རྒྱག་མི་ཤེས། ཉིན་ཞིག་ཨི་མས་སྒྲུང་གཏམ་ཀློག་སྐབས་རྟ་ཞོན་
སྟངས་ཀྱི་ཐ་སྙད་ཅིག་འཕྲད་པ་ཁོ་ལ་སྐད་ཆ་འདྲི་སྐབས་དེ་ལའང་ཁོས་ལན་འདེབས་མ་ཤེས།
སྐྱེས་པ་ཁྱོ་ག་ཞིག་ལ་མཚོན་ན་ཁོ་དང་མི་འདྲ་བར། མ་ཤེས་པ་མེད་པ་དང་མ་འཇོན་
པ་མེད་པར་བདག་ཉིད་ལ་ཕོ་མོའི་མཛའ་གཅུགས་ཀྱི་སྟོབས་ཤུགས་དང་། འཚོ་བའི་
མངར་སྐྱུར་སྐ་གསུམ། མི་ཡུལ་གྱི་གསང་བ་སོགས་མྱོང་དུ་མི་འཇུག་པའི་རྒྱུ་མཚན་ཅི་
ཡོད་དམ། བློ་ཕམ་པ་ཞིག་ལ། ཨ་ཕོ་ཁོ་ནི་ཅི་ཡང་མི་ཤེས་ལ་ཅི་ཞིག་ཤེས་འདོད་ཙམ་ཡང་
མེད་པས་ཁོའི་ས་ནས་ཅི་ཞིག་སློབ་འདོད་པ་ནི་སྤྲོས་དང་བྲལ། ཁོའི་སེམས་ལ་ཁོ་མོ་སྐྱིད་
པོ་ཡོད་ཤག་ལས། བྲག་རྡོ་ལྟར་གཡོ་འགུལ་མེད་པའི་ལྷིང་འཇགས་དང་། རླུང་ལངས་རྒྱུ་
མེད་པའི་ལུག་གི་གཤིས་ཀ་ལ་ཨི་མ་མི་མོས་པ་ཤེས་ཀྱི་མེད་ལ། ཐ་ན་ཁོ་མོའི་དབང་གིས་
ཁོ་ལ་བདེ་སྐྱིད་ཐོབ་པར་ཡང་ཁོ་མོས་རང་གིས་རང་ལ་ལེ་བདའ་བྱེད་པ་ག་ལ་ཤེས།
ཁོ་མོས་སྐྱ་རིས་ཀྱང་འབྲི་ཤེས་པས་དེ་ནི་ཆ་ལི་ཡི་སྤྲོ་སྣང་ཚད་མེད་པ་ཞིག་ལགས། དེ་
དུས་ཁོ་ཀེ་རེར་ཁོ་མོའི་གམ་དུ་ལངས་ནས་ཁོ་མོ་རིག་པ་རྩེ་གཅིག་གིས་སོ་སོའི་བརྩམས་
ཆོས་ལ་ཞིབ་མོའི་བློས་དཔྱོད་བཞིན་པའམ། ཡང་ན་བག་ལེབ་ཀྱི་ནང་སྙིང་མཛུབ་མོས་རིལ་
རིལ་བཟོས་ཏེ་གསུབ་མདའི་ཚབ་བྱེད་པའི་ཨི་མ་ལ་ལྟ་བར་བྱེད། ཀང་ཆིང་རོལ་མོ་དཀྲོལ་
བའི་ཚེ། མོས་ཇི་ཙམ་མགྱོགས་པར་དཀྲོལ་ན་ཁོ་དེ་ཙམ་དབྱིངས་ཞུགས། མོས་ཀང་ཆིང་གི་
མཐེབ་བཀྱག་གནོན་སྐབས་བརླིང་ལ་ཤུགས་དང་ལྡན་པ་དང་། སྟེང་ནས་འོག་བར་མཐེབ་
བཀྱག་ཆ་ཚང་ལ་རྡེག་སྟེ་མཚམས་གཏན་ནས་མི་འཇོག རོལ་ཆ་རྙིང་སོང་དེའི་རྒྱུད་ཚང་
མ་ཁྱག་ཁྱོག་ཆགས་ཟིན་ཅིང་། དེ་ལ་རྡེག་པ་ཙམ་གྱིས་སྐད་ཤུགས་ཆེ་བས་གལ་ཏེ་ཁང་
པའི་སྒེའུ་ཁུང་བརྒྱབ་མེད་ཕྱིན་གྲོང་རྡལ་ཧྲིལ་པོ་སྐད་ཀྱིས་འགེངས། གཞུང་ཡིག་སྐྱེལ་
མཁན་དངོས་སྦྱོང་སློབ་མ་སུ་ཞིག་སྒེའུ་ཁུང་འགྲམ་ནས་སྐྱོད་བཞིན་པ་དང་སྐབས་འཁེལ་
ཚེ། ཞྭ་མོ་གྱོན་མེད་པ་དང་སྟབས་བདེའི་ལྷམ་ལས་གྱོན་མེད་ནའང་གཞུང་ཡིག་ལག་ཏུ་
འཁྱེར་འཁྱེར་བར་དེ་གར་ལངས་ནས་ཁོ་མོའི་དཀྲོལ་གཏོང་ཉན་པར་བྱེད།
གཞན་ཡང་ཨི་མ་ནི་ཁྱིམ་འཛིན་ལྷག་པར་མཁས། ནད་པ་གང་རུང་གིས་སྨན་རིན་
སྤྲད་མེད་ཚེ་རྩིས་ཁྲ་དང་ལྷན་དུ་མོས་སྙན་ཆ་དོད་ལ་བུ་ལོན་འདེད་མཁན་གྱི་ངོ་རིས་
མི་མངོན་པའི་འཕྲིན་ཡིག་ཐུང་ངུ་ཞིག་བྲིས་ཏེ་ནད་པ་ཚང་ལ་བསྐུར་བར་བྱེད། གཟའ་
མཇུག་ལ་ཁྱིམ་མཚེས་རང་ཁྱིམ་དུ་དགོང་ཟས་ཟ་བར་ཡོང་སྐབས་ཁོ་མོས་མི་གཞན་གྱི་
བསམ་ཡུལ་ལས་འདས་པའི་ཚལ་རིགས་བཟོ་བ་དང་། རྒུན་འབྲུམ་གྱི་ལོ་མའི་ཐོག་ཨི་ཐ་
ལི་ནས་ཐོན་པའི་ཅུ་ལི་སྔོན་པོས་གཏོར་གཟུགས་བཞེངས། ད་དུང་ལྕགས་ཀྲིང་ནང་བཀག་
པའི་ཤིང་འབྲས་ཀྱི་སྐྱོ་མ་རྡོག་རྡོག་རང་འགྲིག་དཀར་སྡེར་ནང་བླུགས་ནས་བསྒྲིགས། ཐ་
ན་སྐུ་མགྲོན་ཚོ་མངར་ཟསམ་ཟས་གོང་ཁ་སྦུག་ཆུ་བཤལ་གཏོང་བདེའི་ཆེད་དུ་ཞལ་
བསིལ་ཤེལ་ཕོར་ཁ་ཤས་ཉོ་དགོས་ཟེར། དེ་དང་དེ་ལ་སོགས་པའི་བྱེད་སྟངས་ཀྱིས་བྷོ་ཝ་
རིའི་གནས་བབ་ཧ་ཅང་མཐོ་རུ་སོང་།
མནའ་མ་དེ་འདྲ་ཞིག་འབྱོར་བས་ཆ་ལི་ཡང་རང་སྣང་མཐོ་རུ་སོང་ཞིང་། ཨི་མ་ཡིས་
བྲིས་པའི་སྐྱ་བྲིས་རི་མོ་གཉིས་ལ་ཁོས་པར་སྒྲོམ་ཆེན་པོ་རེ་བསྒྲིགས་པ་དང་སེར་ཤན་ལྗང་
ཁུའི་སྐུད་པ་རིང་པོ་བཏང་སྟེ་ཚོམས་ཆེན་གྱི་གྱང་ལྡེབས་སུ་བཀལ་ཐོག་སྤོབས་པ་དང་
བཅས་མི་གཞན་ལ་སྟོན་གྱི་ཡོད། མི་རྣམས་རྨི་ས”གྲུབ་ནས་མཆོད་ཁང་གི་ཕྱི་རུ་ཐོན་
སྐབས་ག་དུས་ཡིན་ནའང་ཁོས་ཕར་ཆིན་བརྒྱབ་པའི་འདྲུད་ལྷམ་གྱོན་ཏེ་སྒོ་འགྲམ་དུ་སྒུག་སྡོད་ཀྱི་ཡོད།
ཁོ་དགོང་མོ་ལོག་ཡོང་དུས་འཕྱི་པོ་ཆགས་ནས་མཚན་མོའི་ཆུ་ཚོད་བཅུ་པ་ཙམ་དང་
ཐ་ན་སྐབས་འགར་མཚན་ཕྱེད་ཙམ་ཟིན་གྱི་ཡོད། ཁོ་ལྟོ་ཆས་ཟ་འདོད་ནའང་གཡོག་མོ་
སྔ་ས་ནས་གཉིད་དུ་ཡུར་ཟིན་པས་ཨི་མ་ལངས་ནས་ཞབས་ཕྱི་ཞུ་ཡི་ཡོད། དགོང་ཟས་ཟ་
བདེའི་ཕྱིར་ཁོས་སྟོད་གོས་ཕྱི་མ་ཕུད། མི་སུ་སུ་འཕྲད་ལུགས་དང་། གྲོང་ཚོ་གང་དག་ལ་
སོང་ལུགས། སྨན་ཅི་ཞིག་སྤྲད་ལུགས་སོགས་ཚང་མ་གཅིག་ཀྱང་མ་ལུས་པར་ཨི་མ་ལ་
བཤད། ཁོས་ཡང་ཙོང་དང་ཚགས་ཤ་བཙོས་མ་བཟས་གྲུབ་རྗེས་ཕྱུར་རའི་སྟེང་གི་ཕྱི་ཤུན་
དག་བྲད་བྲད་བཏང་སྟེ་བཟས། དེ་ནས་ཀུ་ཤུ་གཅིག་བཟས། ཤེལ་དམ་ནང་གི་ཨ་རག་
བཏུང་ཚར་རྗེས་ཉལ་ཁྲིའི་ཐོག་ཉལ་མ་ཐག་རྔུར་པ་འཐེན་འགོ་ཚུགས།
ཁོ་ཉལ་ཞྭ་གྱོན་ཏེ་ཉལ་བའི་གོམས་གཤིས་ལོབས་ཡོད་ནའང་ཞྭ་མོས་རྣ་ཅོག་འགྲམ་
གྱི་མགོ་སྐྲ་མ་ཁེབས་པར་ཞོགས་པ་ལངས་སྐབས་མགོ་སྐྲ་ཟིང་ནས་ངོ་གདོང་ཡང་སྐྲ་
ཡིས་གཡོགས། མཚན་དགུང་སྔས་འགོའི་སྔས་ཤུབས་ཁ་དམ་པོ་མ་བྱུང་བར་བྱ་སྒྲོ་གང་
སར་འཐོར་ནས་མགོ་སྐྲ་ཡང་དཀར་པོར་གྱུར། ཁོ་ག་དུས་ཡིན་ནའང་བཟོ་ལྟ་རྙིང་པའི་
ཀོ་འཇུར་ཡུ་རིང་ཁུངས་ཐུབ་ཅིག་གྱོན་པར་དགའ་བས་རྐང་པའི་གཉའ་གོང་སྟེང་གི་ཀོ་
བར་གཉེར་རིས་རིང་པོ་ཞིག་ཆགས་ནས་བོལ་གོང་གི་མཚམས་བར་འཐེན། འཇུར་རྟའི་
ཡུ་བ་ནི་ཀྲོང་ངེར་ལངས་པས་ཧ་ལམ་ཤིང་གི་ལྷམ་པར་དང་མཚུངས། ཁོས་སྣང་བ་མེད་
པར “གྲོང་གསེབ་ཏུ་འདི་ག་ཙམ་རྒྱགས་ཚད་རེད” ཅེས་སྨྲའོ། །
ཁོའི་ཨ་མས་ཁོའི་གྲོན་ཆུང་བསྲི་ཚགས་ཀྱི་འཚོ་བ་སྐྱེལ་སྟངས་ལ་བསྔགས་བརྗོད་
བྱེད་པ་དང་། རྣམ་ཀུན་སྤྱི་དང་ལྷག་པར་དུ་སོ་སོའི་ཁྱིམ་དུ་རྙོག་དྲའི་སྒམ་ཆུང་ཁ་ཕྱེ་ནས་
སྡོད་མི་ཆགས་པའི་སྐབས་སུ་སྔར་བཞིན་ཁོ་ལ་མིག་ལྟ་བར་ཡོང་གི་ཡོད། འོན་ཀྱང་སྒྱུག་
མོས་མནའ་མ་ལ་སྔ་ས་ནས་མ་མོས་པ་བྱེད་ཅིང་། མོའི་སེམས་ལ་ཨི་མ་ལག་པ་ཤོགས་ཐག་
ཆོད་འདུག་སྙམ་པ་དང་། མེ་ཤིང་དང་། མངར་ཆ། ཡང་ལཱ་ལ་སོགས་ཁྱིམ་ཚང་ཆེན་མོའི་
རྒྱས་སྤྲོས་དེ་འདྲ་ཁོང་ཚོའི་ཁྱིམ་ཚང་ལ་མི་འཚམ་ཞིང་། ཐབ་ཚང་ནང་དུ་བེད་སྤྱོད་པའི་
མེ་ཤིང་ཁོ་ནས་ཚལ་སྣེ་ཁ་ཉི་ཤུ་རྩ་ལྔ་བརྔོད་ཐུབ་པ་འདུག་ཨང་སྙམ། མོས་ཨི་མ་ལ་གོས་
སྒྲོམ་ནང་གི་གྱོན་ཆས་བསྡུ་གསོག་གྲལ་འགྲིག་པོ་རྒྱག་རོགས་བྱེད་ཀིན་ཁོ་མོ་ལ་ཤ་འཚོང་
མཁན་གྱིས་ཤ་སྐྱེལ་བར་ཡོང་སྐབས་སྣང་འཇོག་བྱེད་དགོས་ལུགས་མངག་ཆ་བྱས། སྒྱུག་
མོའི་གང་བཤད་ལ་ཨི་མས་ལགས་སོ་ཞེས་བརྗོད་པ་དང་། སྐྱུག་མོའི་ཁ་ཏ་བསླབ་བྱ་དེ་
བས་མང་དུ་འགྲོ། སྒྱུག་མོ་དང་མནའ་མ་ནམ་ཞོགས་པ་ནས་དགོང་མོ་བར “བུའི་མནའ་
མ” དང “ཨ་མ་ལགས” ཞེས་རྫོགས་མཐའ་མེད་པས་ཨི་མ་མཆུ་འདབ་ཀྱང་འདར་ཕིག་
ཕིག་བྱེད་ཅིང་། ཁ་ནས་སྐད་ཆ་སྙན་པོ་བཤད་ནའང་སེམས་ནང་ཁོང་ཁྲོས་གཟིར་ནས་
སྐད་གདངས་ཀྱང་ཅུང་འདར།
ཡུགས་མོ་དྷུ་པེ་ཥ་གསོན་པོར་སྡོད་པའི་ཚེ་སྒྱུག་མོའི་སྣང་བར་བུས་རང་ཉིད་ལ་
བཅངས་པའི་བརྩེ་དུང་ཁོའི་མནའ་མ་ལས་གྱ་ནོམ་པ་ཡོད་པའི་སྣང་བ་ཡོད། འོན་ཀྱང་ད་
ཆ་ཁོ་མོའི་སྣང་བར་ཆ་ལི་ནི་མནའ་མ་བྱུང་ན་ཨ་མ་མི་དགོས་པ་ཞིག་དང་དྲིན་ལན་ལོག་
འཇལ་མཁན་དུ་མཐོང་ཞིང་། དོན་མེད་ཅི་མེད་ལ་སྒྱུག་མོའི་ཁྲིམས་མཐུན་ཁེ་དབང་ཨི་མ་
ཡིས་འཕྲོག་སོང་བའི་སྣང་བ་ཡོད་པས། སེམས་ནང་གི་སྡུག་བསྔལ་བརྗོད་མི་ཕོད་པར་བུའི་
བདེ་སྐྱིད་ལ་ཟུར་ནས་གྲང་ཤུར་ཤུར་ངང་ལྟ་བ་དེ་ནི་མ་རྩ་བརྡིབས་པའི་སྐྱེ་བོ་ཞིག་ཤེལ་
ཀོའི་སྒེའུ་ཁུང་གི་ཕྱི་ནས་མི་གཞན་དག་སོ་སོའི་ཁྱིམ་དུ་རྒྱས་ཟ་རྒྱས་འཐུང་བྱེད་པར་ལྟ་བ་
ལྟར་དུ་སྣང་། ཁོ་མོས་འདས་དོན་དྲན་གསོ་བྱེད་བཞིན་བུ་ལ་སྔར་སོང་གི་དཀའ་སྡུག་དང་།
ཁོའི་ཆེད་དུ་བློས་གཏོང་ཇི་འདྲ་བྱས་མིན་བགྲངས། དུས་མཚུངས་ད་ཆ་ཨི་མ་ཡིས་ཁོ་མོ་ལ་
སྣང་བ་མི་འཇོག་པ་དང་། དེ་ལས་ལྡོག་སྟེ་ཁོས་བརྩེ་དུང་ཡོད་ཚད་ཨི་མ་ཡི་ཐོག་ཏུ་གཏོང་
བ་ནི་ནད་མི་ཐེག་པ་ཞིག་ཡིན་ལུགས་སྨྲས།
ཆ་ལི་ནི་དེ་ལ་ལན་ཇི་ལྟར་འདེབས་དགོས་མིན་མ་ཤེས། ཁོ་རང་གི་སྐྱེད་མ་ལ་གུས་
ཤིང་བཀུར་ལ་ཆུང་མ་ལ་དེ་བས་བརྩེ། ཁོའི་སྣང་བར་སྐྱེད་མའི་སྐད་ཆ་ལ་ནོར་འཁྲུལ་
མེད་ལ། ཆུང་མའི་ཐོག་ལ་ཡང་སྐྱོན་འདོགས་དགོས་དོན་གང་ཡང་མ་མཐོང་། སྐྱེད་མ་དེ་
ནས་ཁ་བྲལ་རྗེས་ཁོས་བློ་སྤོབས་སྐྱེད་དེ་ཨ་མའི་སྐད་ཆའི་ནང་དོན་ཆེ་བཞག་ཆུང་སྒྲུག་
གིས་ཐན་ཐུན་ཁ་ཤས་བརྗོད་རྩིས་བྱས། འོན་ཀྱང་ཨི་མས་སྐད་ཆ་ཚིག་རེ་གཉིས་ཙམ་གྱིས་
དགག་པར་བྱས་པ་མ་ཟད། ཁོ་ནད་པ་ལྟ་བར་བརྫངས།
དེ་ལྟར་ནའང་ཁོ་མོ་སོ་སོས་ཡིན་ཤག་ཤག་གི་རིགས་པའི་གཞུང་ལུགས་ལ་གཞིགས་
ནས་ཕོ་མོའི་བརྩེ་དུང་སྐྱེད་སྲིང་ཡོང་ཐབས་བྱས། མེ་ཏོག་ལྡུམ་རའི་ནང་གི་ཟླ་འོད་འོག་ཏུ་
བྷོ་ཝ་རི་ལ་ཕོ་མོའི་མཛའ་སེམས་མཚོན་པའི་སྙན་ངག་བློ་ལ་གང་ངེས་སྐྱོར་འདོན་དང་།
ངུ་ངག་ལྟ་བུའི་སྐྱོ་སེམས་མཚོན་པའི་ཤུགས་གླུ་ཀྱུར་ཀྱུར་བླངས། ཤུགས་གླུ་བླངས་གྲུབ་
ནའང་སོ་སོའི་སེམས་ཁམས་སྔར་བཞིན་ལང་འཇགས་གང་ཡང་མེད་པར་ལྷིང་ངེར་གནས་
པ་དང་། ཆ་ལི་ལའང་སྔར་རྒྱུན་ལས་ལྷག་པའི་མཛའ་སེམས་དང་སྤྲོ་སྣང་དམིགས་བསལ་
གང་ཡང་མེད་པར་མཐོང་།
ཁོ་མོས་བདག་ཉིད་ཀྱི་སེམས་ཁམས་མེ་རྡོ་བཞིན་བརྡར་ནའང་མེ་སྟག་ཕྲ་མོ་ཙམ་ཡང་
མཆེད་མ་ཐུབ། ཁོ་མོ་རང་ཉིད་དངོས་དངོས་རྗེན་རྗེན་ཞིག་ཡིན་པས་མྱོང་བ་ལས་འདས་པའི་
ངོས་འཛིན་གསར་པ་གང་ཡང་འཆར་མི་ཐུབ། དེ་ནི་རྒྱུན་གཏན་མ་ཡིན་པའི་འཁྲབ་སྟོན་ལ་
ཁོ་མོ་ཡིད་མི་ཆེས་པ་ཇི་བཞིན་ནོ། །དེས་ན་བསམ་བློ་མང་པོ་གཏོང་མི་དགོས་པར་ཆ་ལི་ནི་
སྤྱིར་བཏང་གི་མི་ལས་ལྷག་པའི་བརྩེ་དུང་གིས་ཕྱུག་པ་ཞིག་མ་ཡིན་པར་ཐག་བཅད། ཁོས་
སྟོན་པའི་བརྩེ་སེམས་ནི་རྒྱུན་གཏན་གྱི་འོས་འགན་ལྟ་བུ་དང་། འོ་སྐྱེལ་བ་དང་འཐམ་འཁྱུད་
རེ་བྱེད་པར་ཡང་དུས་མཚམས་ངེས་ཅན་རེ་ཡོད་པ་ནི། དགོང་ཟས་དཀྱུས་མ་གྲུབ་རྗེས་
མངར་ཟས་དཀྱུས་མ་ཅི་ཞིག་གཏོང་མིན་སྔ་ས་ནས་ཚོད་ཐིག་པ་ལྟར་རོ། །
རི་དྭགས་རྔོན་ར་སྲུང་མཁན་ཞིག་ཡོད་པ་དེ་གློ་ཚད་ན་རྗེས་སྨན་པ་བྷོ་ཝ་རིས་བཅོས་
པས་སྨན་པའི་ལྕམ་ཆུང་ལ་ཨི་ཐ་ལིའི་རྒྱུད་ཀྱི་རྔོན་ཁྱི་ཆུང་ཆུང་ཞིག་ཕུལ། ཨི་མ་ཡིས་རྔོན་
ཁྱི་ཆུང་ཆུང་དེ་འཁྲིད་ནས་སྐྱོ་བསང་ལ་འགྲོ་ཞིང་། དེ་ཡང་མིག་མདུན་གྱི་འགྱུར་མེད་རྟག་
བརྟན་གྱི་མེ་ཏོག་ལྡུམ་ར་དང་ཐལ་རྡུལ་འཚུབ་འཚུབ་ཀྱི་གཞུང་ལམ་ཁོ་ན་ལས་གཡོལ་
ཕྱིར་སྐབས་འགར་ཁོ་མོ་ཕྱི་ལ་སོང་ནས་ཡུད་ཙམ་གཅིག་པུར་སྡོད་པར་སྤྲོ།
ཁོ་མོ་སྐྱོ་བསང་ལ་བྷ་ཨེན་གྲོང་རྡལ་གྱི་རི་སྐྱེས་ནགས་ཚལ་གྱི་མཚམས་བར་འགྲོ་བ་
དང་གྱང་འགྲམ་དུ་ཞིག་རལ་དུ་སོང་བའི་ཁང་ཆུང་ཞིག་ཡོད་ས་དེ་བར་དུ་འགྲོ་ཞིང་། དེའི་
མདུན་ནི་ཞིང་ཐང་ཡིན། རི་ཤུར་ནང་དུ་རྩྭ་ཡན་ཟང་ཟིང་སྐྱེས་ཡོད་པ་དང་། འདམ་རྩྭའི་ལོ་མས་མི་ལ་རྨ་བཟོ་བར་བྱེད།
ཁོ་མོས་གཡས་གཡོན་ལ་བལྟས་ཏེ་ཁ་སྔོན་ཡོང་སྐབས་དང་མི་འདྲ་བ་ཅི་ཡོད་འཚོལ་
ཞིང་། རྒྱུས་མངའ་ཡོད་པའི་ལྗོན་ཤིང་དང་སྨྱུག་མའི་སྡོང་པོ་སྔར་བཞིན་དེ་གར་ཡོད་པ་
དང་། ཕ་བོང་ཆེན་པོའི་མཐའ་སྐོར་དུ་སྔར་བཞིན་ཟྭ་པོ་ཟང་ཟིང་དུ་སྐྱེས་འདུག ཁང་
ཆུང་གི་ཁྲ་ཁུང་གསུམ་གའི་གཤམ་དུ་སྔོ་དྲེག་རྒྱ་ཆེ་ཐག་ཆོད་ཆགས་ཤིང་། ཁྲ་མའི་པང་
ལེབ་ནི་ག་དུས་ཡིན་ནའང་བརྒྱབ་བརྒྱབ་པ་ཡིན། ཁྲ་ཁུང་ཐོག་གི་བཙའ་བརྒྱབ་པའི་
ལྕགས་སྒྲོམ་ལ་ཤིང་ཕྱེ་རུལ་པ་རྡག་རྡག་འགོས་འདུག དང་ཐོག་ཁོ་མོའི་སེམས་གཡོ་ཞིང་
ལྷིང་མི་འཇགས་པ་ནི་མོ་དང་མཉམ་དུ་ཡོད་པའི་རྔོན་ཁྱི་ཆུང་ཆུང་དང་འདྲ། བྱོལ་སོང་དེ་
ནི་ཞིང་ཐང་ནང་འཕག་འཚག་རྒྱག་ཅིང་། ཕྱེ་ལེབ་སེར་པོའི་རྗེས་འདེད་བཞིན་སྐད་ཅོར་
རྒྱག་པ་དང་། ཙི་ཙི་འདེད་བཞིན་གང་སར་རྒྱུག་པ། ཡང་ན་ཞིང་ཐང་གི་མུ་ཚིགས་སུ་ཡོད་
པའི་རི་སྐྱེས་རྒྱ་མེན་མེ་ཏོག་ལ་སོ་འདེབས་པ་སོགས་བྱེད། དེ་རྗེས་ཁོ་མོའི་བསམ་བློ་རིམ་
གྱིས་ནང་དུ་བསྡུས། ཁོ་མོ་སྤང་རྩྭའི་སྟེང་དུ་བསྡད་དེ་ཉི་གདུགས་ཀྱི་རྩེ་མོས་རྩྭ་སྔོན་ཡང་
ཡང་རྐོ་བཞིན “དཀོན་མཆོག་མཁྱེན། ང་གཉེན་སྒྲིག་བྱས་ནས་ཅི་བྱེད་དམ” ཞེས་ཡང་ཡང་ཟློས།
ཁོ་མོའི་སེམས་ལ། གལ་ཏེ་སྟེས་དབང་གིས་ཁྱོ་ག་གཞན་ཞིག་དང་ཐུག་ཡོད་འགྱུར་ན་
སྙམ་པ་དང་། དེ་མུར་བྱུང་མ་མྱོང་བའི་གནས་ཚུལ་མང་པོ་ཞིག་བློས་བསླངས་ཤིང་། དེས་
ན་ཁོ་མོས་ད་ལྟ་དང་མི་འདྲ་བའི་འཚོ་བ་དང་། སོ་སོ་དང་ལས་འཕྲོ་མེད་པའི་ཁྱོ་བོ་
སོགས་བྱུང་མ་མྱོང་བའི་གནས་ཚུལ་དེ་རིགས་བསམ་ཚོད་ཧུར་ཐག་བྱས། ཁྱོ་བོ་དེ་བཞིན་
དམིགས་བསལ་ཞིག་ཡོད་པ་སྨོས་ཅི། དེ་ཉིད་ཡེ་ཤུའི་དབེན་གནས་ནང་མཉམ་དུ་འགྲོ་
མྱོང་བའི་སློབ་གྲོགས་མནའ་མར་འགྲོ་ཡུལ་གྱི་ཁྱོ་ག་དེ་དག་དང་འདྲ་སྟེ། ཕལ་ཆེར་སྟེར་
བཟོ་དོད་ལ་བློ་རིག་བཀྲ་བ་དང་གཞན་བས་ཁྱད་དུ་འཕགས་པས་ཀུན་གྱིས་དོ་སྣང་བྱེད་
པ་ཞིག་ཏུ་དྲན། ཨ་ཙི་ཁོང་ཚོ་ད་ཆ་ག་རེ་བྱེད་ཀྱིན་ཡོད་དམ། གྲོང་ཁྱེར་ནང་དུ་བསྡད་
ཡོད་པས་འཁྲུག་ཆ་དོད་པའི་ཁྲོམ་ལམ་དང་། འུར་ཆིལ་ཆིལ་གྱི་ཟློས་གར་ཁང་། སྒྲོན་འོད་
ཆེམ་ཆེམ་འཕྲོ་བའི་ཞབས་བྲོའི་འདུ་ཚོགས་སོགས་ཁོང་རྣམ་པ་དགོད་སྒྲ་དང་དགའ་བའི་
འཛུམ་མདངས་རབ་ཏུ་བཞད་པའི་འཚོ་བ་རོལ་བཞིན་ཡོད་ངེས། འོན་ཀྱང་བདག་ནི་
འཚོ་བ་ཐབས་རྡུགས་པ་སྒེའུ་ཁུང་ཁ་བྱང་གཏད་ཀྱི་ཐོག་ཁང་དང་འདྲ་ལ། སྦུབ་སུབ་དོག་
ལ་སུན་སྣང་ཆེ་ལུགས་ནི་ཁ་རོག་གེར་སྡོད་པའི་འབུ་སྡོམ་ནག་ཅིག་དང་མཚུངས་ཤིང་།
བདག་ཉིད་ཀྱི་མུན་ནག་གི་ཁུག་པ་རེ་རེར་སྡོམ་དྲ་འཐེན་པ་དང་འདྲའོ། །སྐབས་དེར་ཁོང་
ཚོ་སློབ་མཇུག་སྒྲིལ་ནས་གཟེངས་རྟགས་སྤྲོད་པའི་དུས་ཚོད་ཡིད་ལ་འཁོར། ཁོ་མོ་སྡིངས་
ཆའི་ཐོག་གཟེངས་རྟགས་ལེན་པ་དང་མེ་ཏོག་གི་ཅོད་པན་འདོགས་པར་སོང་། ཁོ་མོའི་སྐྲ་
ལོ་ལྕང་ལོ་བསླས་ཡོད་པ་དང་། ལུས་ལ་ཕྱུ་པ་དཀར་པོ་གྱོན། རྐང་པར་རི་མོས་མཛེས་པའི་
མགོ་སྣམ་གྱི་ལྷམ་གྱོན་ནས་ཡ་རབས་དྲ་མའི་ཉམས་འགྱུར་གྱིས་ཕྱུག ཁོ་མོ་སོ་སོའི་སྡོད་
སྟེགས་སུ་ལོག་སྐབས་སྐུ་མགྲོན་སྐྱེས་པ་ཚོ་ཚང་མས་སྐེད་པ་གུག་ཙམ་གྱིས་ཁོ་མོ་ལ་བཀྲ་
ཤིས་བདེ་ལེགས་ཞུས། སྒོ་ར་ཤིང་རྟ་འཁོར་ལོས་གང་བ་དང་ལ་ལས་ཤིང་རྟ་འཁོར་ལོའི་
འགྲམ་ནས་ཁོ་མོ་དང་གྱེས་མཇལ་ཞུས། རོལ་མོའི་རྒན་ལགས་ཨོག་ལེན་སྣོད་སྒམ་ལག་ཏུ་
བསྣམས་ཏེ་ཁོ་མོའི་འགྲམ་ནས་ཕེབས་སྐབས་ཀྱང་ཁོ་མོ་ལ་དྲི་རྨེད་ཀྱི་གཏམ་ཕེབས་པར་
གནང་ཞིང་། དེ་དག་ཚང་མ་སྔ་མོ་སྔ་མོའི་འདས་དོན་ལ་གྱུར་ཟིན་པས། ཅི་འདྲའི་ཐག་
རིང་པོ་ཞིག་རེད་ཨང་།
ཁོ་མོས་རྔོན་ཁྱི་ཆུང་ཆུང་ཥ་ལི་རང་གི་འགྲམ་དུ་སྐད་བཏང་བ་དང་། མོ་པུས་མོ་
གཉིས་ཀྱི་བར་དུ་བཅུག་སྟེ་མཛུབ་མོས་དེའི་ཕྲ་ལ་རིང་བའི་མགོ་བོ་ལ་བྱུག་བྱུག་བྱེད་བཞིན་ན་རེ།
“ལྟོས་དང་། སོ་སོའི་སྦྱིན་བདག་ལ་བྱམས་པོ་ཞིག་གྱིས་ཤིག འཇིག་རྟེན་ཐོག་
སེམས་ཀྱི་སྡུག་བསྔལ་ཡོད་པ་ཁྱོད་ཀྱིས་ག་ལ་ཤེས།”
དེ་རྗེས་ཕྲ་ལ་རིང་བའི་རྔོན་ཁྱི་ཆུང་ཆུང་དེས་གླལ་སྒྱིང་རིང་པོ་ཞིག་འཐེན་ཏེ་ཧ་ལམ་
སེམས་ཀྱི་སྡུག་བསྔལ་མཚོན་པའི་རྣམ་པ་ཞིག་བསྟན་པ་མཐོང་དུས་ཁོ་མོ་སེམས་ཀྱིས་མ་
བཟོད་པར་རང་སར་མི་འཇོག་གིས་སྐད་ཆེན་པོས་དེ་ལ་སྐད་ཆ་བཤད་ཅིང་། དེ་ནི་ད་གིན་
སོ་སོས་མོ་ལ་འཁང་ར་བྱས་པ་ནོར་ནས་ལམ་སེང་སེམས་གསོ་ཚིག་འགའ་བྱས་ཏེ་མ་ཉེས་
ཁག་གཡོགས་ལ་ཁ་གསབ་བྱེད་པ་ལྟར་སྣང་།
སྐབས་འགར་རྒྱ་མཚོའི་ཐོག་གློ་བུར་ལྷགས་པ་ལངས་པ་དེ་མ་ཐག་ཁེ་ཀྲའུ་ཡུལ་གྱི་ས་
མཐོར་ཁྱབ་ནས་གྲང་བསིལ་བསིལ་གྱི་བ་ཚྭའི་སྐྱུར་དྲི་ཐག་རིང་གི་ཞིང་ཐང་ནང་འཁྱེར་
ཡོང་། འཇག་རྩྭ་རླུང་གིས་བསྙལ་ནས་ཤུ་གླུ་ལེན་པ་དང་། ལྗོན་ཤིང་གི་ལོ་མ་ལྷབ་ལྷུབ་ཏུ་
འདར། ལྗོན་པའི་ཡལ་ག་ཡང་རྒྱུན་ཆད་མེད་པར་ཡམ་ཡོམ་དུ་འགུལ་བས། ཨི་མས་སྟོད་
ལྷེ་དཔུང་པར་དམ་པོར་དཀྲིས་ཏེ་ཡར་ལངས། ལྗོན་པས་སྒྲིབ་པའི་ལམ་ཆུང་ཐོག་ལོ་མའི་
ཚོས་ཀྱིས་བྱུག་པའི་འོད་མདངས་ལྗང་ཁུ་ས་ངོས་ཀྱི་སྔོ་དྲེག་ལ་འཕྲོས། ཁོ་མོ་གོམ་པ་སྤོ་
བའི་ཚེ་སྔོ་དྲེག་ལས་ཙིར་ཙིར་གྱི་སྒྲ་འཇམ་པོ་ཞིག་གྲགས་འོང་། ཉིན་བྱེད་ནུབ་རིར་འབྱོར་
བས་ལྗོན་ཤིང་ཡལ་གའི་དབར་ནས་མཐོང་བའི་ནམ་མཁའ་ལི་ཁྲིའི་མདོག་ལྟར་དམར། ཧེ་
བག་ཅང་མེད་པའི་ལྗོན་པའི་སྡོང་པོ་ཚར་དུ་དངར་བ་ནི་གསེར་མདོག་གི་རྒྱབ་ཡོལ་གྱིས་
རྫ་མདོག་ཀ་བའི་སྟར་པ་བརྒྱན་པ་ལྟར་དུ་སྣང་། ཁོ་མོ་གློ་བུར་དུ་སྐྲག་སྣང་སྐྱེས་པས་དེ་མར་
རྔོན་ཁྱི་ཥ་ལི་བོས་ཏེ་ལམ་ཆེན་བརྒྱུད་ནས་ཐོ་ཐེ་རུ་ལོག ངལ་དུབ་ཀྱིས་རབ་ཏུ་མནར་བས་
སྒྲོམ་ལྡན་རྐུབ་སྟེགས་ནང་ཉལ་མ་བསྙེས་ལ་མཚན་གང་སྨྲ་བ་མེད་པར་བསྡད།
འོན་ཀྱང་ཟླ་བ་དགུ་པའི་ཟླ་མཇུག་ཏུ་ཁོ་མོའི་འཚོ་བར་རྒྱུན་གཏན་མིན་པའི་གནས་
ཚུལ་ཞིག་ཐོན་པ་ནི། གཟིམ་ཤག་ཅིག་གི་སྐུ་ངོ་ཨན་ཊེ་ཝེ་ལེས་ཁོ་མོ་ཡུལ་ཝོ་པེ་སྒ་ལ་གདན་འདྲེན་ཞུས།
བྷོར་པེན་རྒྱལ་རབས་རོ་ལངས་བརྒྱབ་པའི་སྐབས་སུ་སྐུ་ངོ་ཁོང་རྒྱལ་དོན་དྲུང་ཡིག་
བྱས་མྱོང་། དེང་གི་ཆར་སླར་ཡང་ཆབ་སྲིད་ཀྱི་འཚོ་བ་སླར་གསོའི་རེ་བ་བྱེད་པས་སྔ་ས་
ནས་གྲོས་ཁང་འོག་མའི་གྲོས་མི་འགྲན་འདེམས་ལ་ཞུགས་རྒྱུའི་སྟ་གོན་བྱེད། དགུན་ཁ་
ཁོང་གིས་མེ་ཤིང་འབོར་ཆེན་མི་གཞན་ལ་སྦྱིན་པ་དང་། རྫོང་གི་གྲོས་ཁང་ནང་གཏམ་
བཤད་ལྷུག་པོར་སྤེལ་ཏེ་དེ་ཁུལ་དུ་གཞུང་ལམ་མང་ཙམ་བཟོ་དགོས་པའི་རེ་བ་བཏོན།
དབྱར་དུས་ཚ་བ་ཆེ་སྒང་ལ་ཁོང་གི་མཆུ་ལ་རྨ་ཤུ་ཐོན་པ་དེ་ཆ་ལི་ཡིས་གཤག་གྲིའི་རྩེ་མོས་
བརྟོལ་བས་ཧ་ལས་དགོས་པའི་ནུས་པ་ཐོན་ནས་སྐྲང་སྦོས་གཞོམ། ཐོ་ཐེར་གཤག་བཅོས་ཀྱི་
གླ་ཡོན་སྐྱེལ་བར་འགྲོ་མཁན་གཉེར་པ་དེ་ཉིན་དགོང་མོ་ལོག་ཡོང་ནས་སྨན་པའི་མེ་ཏོག་
ལྡུམ་རའི་ནང་སྲེའུ་སྡོང་རབ་ཅིག་ཡོད་སྐོར་སྐུ་ངོ་ལ་སྨྲས། ཡུལ་ཝོ་པི་སྶ་རུ་སྲེའུ་ཡག་པོ་
ཞིག་འཚར་སྐྱེ་མ་བྱུང་བས་སྐུ་ངོ་ཁོང་གིས་བྷོ་ཝ་རི་ཡི་ས་ནས་སྦྱར་ཁ་རྒྱག་བྱེད་ཡལ་ག་
ཁ་ཤས་སློང་། ཁོང་གི་སེམས་ལ་དངོས་གནས་བྱས་ན་ངོ་བཅར་ཐུགས་རྗེ་ལེགས་འབུལ་ཞུ་
འོས་པར་བསམ་ཞིང་། སྟེས་དབང་གིས་ཨི་མ་འཕྲད་པ་དང་། ཁོང་ནི་གཟུགས་བྱད་མཛེས་
ལ་གུས་སྟབས་གང་ཅིར་གྲོང་གསེབ་ཀྱི་བུད་མེད་དང་མི་འདྲ་བའི་སྣང་བ་བྱུང་བས། གལ་
ཏེ་ན་གཞོན་བཟའ་མི་དེ་གཉིས་སྐུ་ངོའི་གཟིམ་ཤག་ཏུ་གདན་དྲངས་ན་ལུགས་སྲོལ་ལས་
མི་འགལ་ལ། ལབ་གླེང་མང་པོ་ཡང་ཡོང་དོན་མེད་སྙམ།
རེས་གཟའ་ལྷག་པ་ཞིག་གི་ཕྱི་དྲོའི་ཆུ་ཚོད་གསུམ་པར། སྐུ་ཞབས་བྷོ་ཝ་རི་དང་ལྕམ་
ཆུང་སྟངས་དཔྱལ་ཤིང་རྟ་འཁོར་ལོ་བསྡད་དེ་ཡུལ་ཝོ་པི་སྶ་ལ་རྡོག་ཐོན་བྱས། ཤིང་རྟ་
འཁོར་ལོའི་རྒྱབ་ཏུ་སྒམ་ཆེན་པོ་ཞིག་བསྡམས་ཡོད་པ་དང་། མདུན་ངོས་སུ་ཞྭ་མོའི་སྒམ་
ཆུང་ཞིག་བཞག ད་དུང་ཆ་ལི་ཡི་རྐང་པ་གཉིས་ཀྱི་དབར་དུ་ཤོག་སྒམ་ཞིག་བཙིར་འདུག
ཁོང་གཉིས་ས་རུབ་སྐབས་གཞི་ནས་དེ་གར་འབྱོར་ཞིང་། སྒོ་རའི་ནང་ལྒང་བཞུ་སྤར་
ནས་སྐུ་མགྲོན་གྱི་ཤིང་རྟ་འཁོར་ལོ་ལ་ལམ་གསལ་བར་བྱས།
བརྒྱད། སྐུ་ངོའི་གཟིམ་ཤག་ནི་ཨི་ཐ་ལིའི་ཉམས་ཀྱི་ཉེ་རབས་ཀྱི་འཛུགས་སྐྲུན་ཡིན་ཞིང་།
ཁང་ཆེན་གཞོགས་གཉིས་འབུར་དུ་དོད། དབུས་སུ་རྡོ་སྐས་གསུམ་གཤིབ་བརྗིད། །ཉེ་
འགྲམ་རི་ལྡེབས་སྤང་གཤོང་ཐོག །བ་མོ་འགའ་ཞིག་ཟས་ལ་རོལ། །སྔོ་ལྗང་ནེའུ་གསིང་
གཡས་གཡོན་དུ། །བར་ཐག་མཚུངས་པའི་ལྗོན་སྟར་མཚར། །དབུས་སུ་བགྲོད་ལམ་གྱ་གྱུ་
མཛེས། །ལམ་གྱི་གཡས་གཡོན་གཉིས་ལ་ནི། །ཡལ་བཅོས་བརྒྱབ་པའི་སྟག་མ་དང་། །རི་
ཁམ་དང་ནི་ཟླུམ་དབྱིབས་ཀྱི། །བཀོད་མཛེས་མེ་ཏོག་རྩི་ཤིང་དག །སྔོ་ལྗང་ཚོམ་བུ་ཚོམ་
བུར་གནས། །རྒྱུག་ཆུ་ཕྲ་མོ་ཟམ་པའི་འོག་ནས་བཞུར། །སྨུག་པའི་ཁྲོད་ཀྱི་རྩྭ་སྤྱིལ་ཐར་ཐོར་
དག །སྤང་ལྗོངས་སྟེང་དུ་མུ་ཏིག་བཀྲམ་ལྟར་མཛེས། །སྤང་ལྗོངས་དང་ནི་ཁོ་ར་ཁོར་ཡུག་
གི །དེའུ་འབུར་མ་ལུས་ལྗོན་ཤིང་ལྭ་བས་གཡོགས། །དེ་ནས་སླར་ཡང་ལྟག་རྒྱབ་སོང་ཙ་ན། །
རྟ་ར་དང་ནི་ཤིང་རྟ་འཁོར་ལོ་ཡི། །འཁོར་ཁང་མཉམ་གཤིབ་ཁང་པ་གཉིས་ཡོད་པ། །དེ་ནི་
གཞིས་ཀ་རྙིང་པའི་རྗེས་ཤུལ་ལོ། །
ཆ་ལི་ཡི་ཤིང་རྟ་འཁོར་ལོ་དབུས་ཀྱི་རྡོ་སྐས་ཆེན་པོའི་མདུན་དུ་བཀག གཡོག་པོ་
ཐོན་ཡོང་བ་དང་། སྐུ་ངོ་ཡང་མདུན་དུ་ཡོང་ནས་ལག་པ་བཀུག་པའི་གྲུ་མོ་ཕྱིར་བརྐྱངས་ཏེ་
སྨན་པའི་ལྕམ་ཆུང་ལག་གདང་མཐུད་དུ་བཅུག་པ་དང་ཁོ་མོ་ཚོམས་ཆེན་གྱི་མདུན་བར་གདན་དྲངས།
ཚོམས་ཆེན་མདུན་མའི་ཐོག་དཔངས་མཐོ་ལ་རྡོ་ཀ་མ་རུའི་མཐིལ་གཅལ་བཏིང་ཡོད་
པས་གོམ་པ་སྤོས་པ་དང་སྨྲ་བ་ཤོད་སྐབས་ཡེ་ཤུའི་མཆོད་ཁང་ཇི་བཞིན་བྲག་ཅ་འཁོར། རྒྱ་
སྒོའི་དྲང་ཐད་དུ་སྐས་ཀ་དང་། གཡོན་ངོས་ཀྱི་མེ་ཏོག་ལྡུམ་རའི་ཐད་སྤྲོད་དུ་ཁྱམས་རིང་
ཞིག་ཡོད་པ་དེ་སྒྲོམ་སྟེགས་སྤོ་ལོ་རྒྱག་སའི་བར་མཐུད་ཡོད། སྒོ་འགྲམ་དུ་སླེབས་པའི་
ཚེ། བ་སོ་ལས་བཟོས་པའི་སྒྲོམ་སྟེགས་སྤོ་ལོ་བསྟུད་མར་ཐུག་པའི་སྒྲ་ཐོས་ཐུབ། ཨི་མ་
སྒྲོམ་སྟེགས་སྤོ་ལོ་རྒྱག་ཁང་བརྒྱུད་ཚོམས་ཆེན་དུ་བཞུད་པའི་ཚེ་སྒྲོམ་སྟེགས་མཐའ་སྐོར་
དུ་སྐྱེས་པ་ཁ་ཤས་ཡོད་པ་དག་གི་རྣམ་འགྱུར་སྒམ་ཞིང་ནན་པ་དང་། མདུན་དུ་གཟེངས་
པའི་གོང་དཀྲིས་ལ་ཨོག་མ་སྦྱར་ནས་སྨྲ་བ་མེད་པར་འཛུམ་དམུལ་དམུལ་ངང་རྡེག་བྱེད་
དབྱུ་གུས་སྤོ་ལོར་རྡེག་པར་བྱེད། ཁོང་ཚོ་ཚང་མའི་བྲང་ཁར་གཟེངས་རྟགས་བཏགས་
འདུག ནག་མོག་མོག་གི་གྱང་པང་ཐོག་གསེར་ཆུ་བཏང་བའི་པར་སྒྲོམ་ཆེན་པོ་ཁ་ཤས་
བཀལ་འདུག་པ་དང་། པར་རིས་སོ་སོའི་མཐའ་གཤམ་དུ་སྣག་ཚ་ནག་པོས་རི་མོའི་ནང་
གི་མིའི་མིང་བྲིས་འདུག ཨི་མ་ཡིས་ལྟ་བའི་ཚེ། རི་མོ་གཅིག་གི་གཤམ་དུ། ས་དབང་
རྫོང་ཨན་ཏུང་ཨན་དྷི་ཝེ་ལེ“ཡེ་ཝུའེ་པང་ཝེལ-ཝོ་པི་སྒ་དང་སྐུ་ངོ་ཧྥེ་ལུ་སི་ནེ། ༡༥༨༧ལོའི་
ཟླ༡༠ཚེས༢༠ཉིན་ཁུ་ཐ་ལླ་གཡུལ་འགྱེདནང་འདས། ཞེས་དང་། ཡང་གཞན་ཞིག་གི་
ཐོག རྫོང་ཨན་ཏུང་ཧེང་རུའེ་ཅི་ཨན་དྷི་ཝེ་ལེ་ཝོ་པི་སྶ་སྟེ། ཧྥ་རན་སིའི་མཚོ་དམག་གི་
འདས་དཔོན་སན་རྨི་ཤེལ་གྱི་རྒྱལ་ཁམས་པའི་དཔའ་རྒོད་ཀྱི་གཟེངས་རྟགས་ཐོབ་མཁན།
༡༦༩༢ལོའི་ཟླ༥ཚེས༢༩ཉིན་ཨུ་ཀེ་སན་ཝ་གཡུལ་འགྱེད”ནང་རྨས་པ་དང་། ༡༦༩༣ལོའི་
ཟླ༡ཚེས༢༣ཉིན་ཝོ་པི་སྶ་རུ་འདས། ཞེས་བྲིས་འདུག སྒྲོན་མེའི་འོད་མདངས་སྒྲོམ་སྟེགས་
སྤོ་ལོའི་སྒྲོག་ངོས་ལྗང་ཁུའི་ཐོག་སྒྲིལ་ནས་ཁང་པའི་ནང་གི་ས་ཆ་གཞན་དག་གྲིབ་ནག་
གིས་བཀབ་པས་དེ་མིན་གྱི་མི་མིང་གསལ་པོ་མི་མཐོང་། སྒྲོན་འོད་ཕྲེད་ལ་ཕོག་པའི་རི་
མོའི་ཐོག་གལ་ཏེ་ཚོན་རིས་གས་སྲུབས་དང་འཕྲད་ཚེ་ཉ་རུས་ལྟ་བུའི་རི་མོ་མིག་ལམ་
དུ་འཆར་བ་དང་། རི་མོའི་ཚོས་གཞི་རྫ་མདོག་འཆར། གསེར་ཆུའི་མཐའ་ཆགས་བཏང་
བའི་པར་སྒྲོམ་གྲུ་བཞི་དེ་དག་ནང་གི་གྲིབ་ནག་ཕོག་པའི་རི་མོ་དེ་དག་ལའང་ཅུང་གསལ་
བའི་ཆ་ཤས་ཡོད་པ་ནི་ཐལ་སྐྱ་མདོག་གི་དཔྲལ་བ་དང་ཁྱོད་ལ་ལྟ་བཞིན་པའི་འདྲེན་བྱེད་
གཉིས། སྟོད་གོས་དམར་པོའི་ཕྲག་མགོ་བར་དཔྱངས་ཤིང་ཚོས་ཕྱེ་བསྣན་པའི་སྐྲ་རྫུས། ཡང་
ན་མཁྲང་ཞིང་ཟླུམ་པའི་ཉ་རིལ་ཐོད་ཀྱི་ཨུ་སུ་འདོགས་སའི་ཐེབ་ཆི་ལྟ་བུའོ། །
སྐུ་ངོ་ཡིས་ཚོམས་ཆེན་གྱི་སྒོ་མོ་ནང་ནས་ཕྱེ་བ་དང་ལྷ་ལྕམ་སྐུ་ཞབས་ཤིག་ཡར་
ལངས་ནས(དེ་ནི་སྐུ་ངོའི་ལྷ་ལྕམ་ཡིན)ཨི་མ་ལ་བསུ་མ་བྱས་པ་དང་ཁོ་མོའི་འགྲམ་གྱི་མི་
གཉིས་སྡོད་སའི་ཧྲ་ཧྥ་རྐུབ་སྟེགས་ཐོག་འཁོད་དུ་བཅུག ཁོ་མོ་དང་གླེང་མོལ་བྱེད་སྟངས་
ཀྱི་མཛའ་བརྩེ་ནི་ཁོང་ཚོ་སྨོན་འདྲིན་ལྟར་དུ་སྣང་། ལྷ་ལྕམ་ནི་ན་ཚོད་བཞི་བཅུ་སྐོར་གྱི་
བུད་མེད་ཅིག་ཡིན་ཞིང་། མཚར་སྡུག་ལྡན་པའི་ཕྲག་པ་དང་། ལྕགས་ཀྱོའི་དབྱིབས་ཀྱི་
ཤངས་དང་ལྡན་པ། སྐད་ཆ་ཤོད་སྐབས་སྐད་གདངས་ཕྲན་བུ་ནར་གྱིན་འདུག དེ་ནུབ་
ཁོང་གིས་སྐྲ་ལོ་རྒྱ་སྨུག་ཐོག་མེ་ཏོག་གི་མཐའ་ཆགས་བཏང་བའི་མགོ་རས་དཀྲིས་ཡོད་པ་
དང་མགོ་རས་ཀྱི་སྣེ་མོའི་ལྟག་རྒྱབ་ཏུ་གཟར་བ་ནི་མགོ་རས་ཟུར་གསུམ་ལྟར་དུ་སྣང་། སྐྲ་
ལོ་གསེར་མདོག་གི་གཞོན་ནུ་ཞིག་གམ་གྱི་རྒྱབ་བསྙེས་མཐོ་བའི་རྐུབ་སྟེགས་ཐོག་བསྡད་
འདུག སྐྱེས་པ་སྐུ་མགྲོན་ཁ་ཤས་ཡོད་པ་དག་གི་སྟོད་ཐུང་གི་གོང་སྣེ་ཕྱིར་སློག་པའི་ཐེབ་
ཁུང་ནང་མེ་ཏོག་ཆུང་ཆུང་རེ་གཟེར་ཡོད་པ་དང་། ཁོང་ཚོ་དྲོད་ཐབ་འགྲམ་དུ་བསྐོར་ནས་
ལྕམ་སྐུ་ཞབས་དག་དང་བཀའ་མོལ་ཞུ་བཞིན་འདུག
ཆུ་ཚོད་བདུན་པར་དགོང་མོའི་གསོལ་ཚིགས་བཤམས། སྐུ་མགྲོན་སྐྱེས་པ་མང་པོ་
ཡོད་པས་ཚོམས་ཆེན་མདུན་མར་བསྡད་དེ་གསོལ་ལྕོག་ཨང་དང་པོའི་ཐོག་བཀོད་སྒྲིག་
བྱས་པ་དང་། བུད་མེད་སྐུ་མགྲོན་རྣམས་གསོལ་ཚིགས་ཁང་ནང་བསྡད་དེ་གསོལ་ལྕོག་
ཨང་གཉིས་པར་བཀོད་སྒྲིག་བྱས་ཤིང་། སྐུ་ངོ་དང་ལྷ་ལྕམ་སྐུ་ཞབས་བུད་མེད་ཚོ་དང་ལྷན་དུ་བཞུགས།
ཨི་མ་གསོལ་ཚིགས་ཁང་ནང་འཛུལ་བའི་ཚེ་དྲོད་ལམ་ལམ་གྱི་བསུང་ངད་ཅིག་མེ་
ཏོག་གི་བསུང་ངད་དང་། གོས་ཀྱི་བསུང་ངད། ཤ་ཟས་ཀྱི་དྲི་བསུང་། ཚལ་རིགས་ཀྱི་དྲི་
ཞིམ་བཅས་དང་བསྡེབས་ནས་ལྷང་སེ་འཐུལ་ཡོང་། ཡལ་ག་ཅན་གྱི་ལཱ་སྟེགས་ཆེན་པོའི་
ཐོག་གི་ལཱ་སྒྲོན་དག་དངུལ་གྱི་དྲིལ་དབྱིབས་གཞུ་ཁེབས་ནང་བཙུགས་ཡོད་པས་སྒྲོན་འོད་
དངོས་ཡོད་ལས་ཀྱང་རིང་བའི་སྣང་བ་སྟེར། བརྐོས་རིས་མཛེས་པའི་ཆུ་ཤེལ་ཐོག་རླངས་
པ་ཕོག་ནས་འོད་མདངས་མག་མོག་འཕྲོ། གསོལ་ལྕོག་རིང་པོའི་ཐོག་མེ་ཏོག་ཆུན་པོ་
དང་ཆུན་པོ་སྟར་པ་བསྒྲིགས་ནས་བཞག་ཡོད་པ་དང་། གསོལ་རས་ལྟེབས་མ་མཐའ་ཞེང་
ཆེ་བའི་དཀར་སྡེར་ནང་བཞག་ཡོད་པ་ནི་ཆོས་དཔོན་ཆེ་མོའི་དབུ་ཞྭ་ལྟར་དུ་སྣང་ཞིང་།
ལྟེབས་སྲུབ་ཏུ་གཞུ་དབྱིབས་མན་པའོ་རེ་བཅུག་འདུག བཙོས་ཟིན་པའི་ཤཱ་རྨིད་ཆེ་མོའི་
སྡེར་མོ་དམར་པོ་སྡེར་མའི་ཕྱི་ལ་བརྐྱངས་འདུག ཤིང་ཏོག་ཆེན་པོ་བང་རིམ་དང་བང་
རིམ་བརྩེགས་ནས་གཟེབ་མའི་མཐིལ་ལ་བཏིང་བའི་སྔོ་དྲེག་ཐོག་བཞག་ཡོད། བྱ་སྲེག་
པའི་ཤ་རླངས་བཙོས་བརྒྱབ་ནས་ད་དུང་སྤུ་འཐོག་མེད་པར་རླངས་པ་འཚུབ་འཚུབ་བྱེད།
གསོལ་དཔོན་ཆེ་མོ་སི་ཤན་གྱི་ཨུ་སུ་དང་དོར་ཐུང་གྱོན་ཡོད་པ་དང་། གོང་དཀྲིས་མདུད་
པ་དཀར་པོ་བརྒྱབ། མཐའ་ཆགས་ཕར་ཆིན་མེ་ཏོག་གིས་བརྒྱན་པའི་སྟོད་གོས་གྱོན། རྣམ་
འགྱུར་སྒམ་པ་ནི་ཁྲིམས་དཔོན་ཞིག་དང་འདྲ་ཞིང་། སྐུ་མགྲོན་ཚོའི་ཕྲག་གསེང་ནས་ཟས་
རིགས་འདྲེན། ཟས་རིགས་སྐལ་དོད་དང་སྐལ་དོད་སོ་སོར་བཏུབ་ཟིན་པས་ཁོའི་ཐུར་མས་
བཏེགས་པ་ཙམ་གྱིས་ཉིད་ལ་དགོས་པའི་ཟས་སྐལ་ཉིད་ཀྱི་སྡེར་མའི་ནང་དུ་སྐྱེལ་འོངས།
རག་གི་ཀ་བས་བཏེགས་པའི་རྫ་དཀར་གྱི་ཐབ་སྟེང་དུ་མཛེས་མའི་འཇིམ་བརྙན་ཞིག་ཡོད་
པ་དེའི་གྱོན་པ་ལྷུག་ལྷུག་ལྟེབས་རིས་ཀྱིས་བརྒྱན་པ་དང་། གྲག་འགུལ་མེད་པར་ཁང་པ་
གང་བའི་སྐྱེ་བོ་རྣམས་ལ་བལྟས་ནས་ཡོད།
ལྕམ་སྐུ་ཞབས་མང་པོ་ཞིག་གིས་སོ་སོའི་ལག་ཤུབས་ཤེལ་ཕོར་ནང་དུ་མི་འཇོག་པ་ཨི་
མས་དོ་སྣང་བྱུང་།
གསོལ་ལྕོག་ཐོག་རྒད་པོ་ཞིག་ཡོད་པ་དེ་ནི་སྐུ་མགྲོན་བུད་མེད་ཁྲོད་ཀྱི་སྐུ་མགྲོན་སྐྱེས་
པ་འབའ་ཞིག་ཡིན་ཞིང་། སྐེད་པ་གུག་ལ་སྟོད་སྒུར་བ་དང་། ཟས་རིགས་རྡག་རྡག་བླུག་
པའི་སྡེར་མ་ཞིག་གི་མདུན་དུ་སྒུར་སྒུར་པོར་བསྡད་འདུག དེའི་གསོལ་རས་ནི་ཕྲུ་གུའི་
སྦ་གདན་དང་འདྲ་བར་ལྟག་རྒྱབ་ཏུ་མདུད་པ་བརྒྱབ་ཡོད། མི་དེས་ཁ་ལག་ཟ་གིན་ཟས་ཁུ་
ཁའི་ཟུར་ནས་འཛག་འོངས། རྒད་པོའི་མིག་རྩ་དམར་པོ་ཆགས་པ་དང་སྐྲ་རྫུས་སུ་ལུ་མགོ་
དེ་འཆིང་བུ་ནག་པོ་ཞིག་གིས་བསྡམས་འདུག དེ་ནི་སྐུ་ངོ་ཁོང་གི་སྒྲུག་པོ་ས་དབང་རླ་ཝེ་
ཅེ་འོ། རྒྱལ་པོའི་སྐུ་མཆེད་ཀྱི་མཉེས་པ་ཐོབ་མྱོང་བ་དང་། ཁུང་ཧྥོ་རྫོང་སྐུ་ངོ་ཡུལ་ཝོ་ཏེ་ལེ་
དབྱི་རུ་རི་དྭགས་རྔོན་པའི་སྤྲོ་སྐྱིད་གཏོང་སྐབས་ཁོ་ནི་ས་དབང་ཨར་དྷུ་ཝ་ཡི་སྤྱན་གསལ་
ཡིན། གོ་ཐོས་ལ་ཁོ་དང་སྐུ་ཞབས་ཁོ་ཉི་དང་ལོ་ཙེང་གཉིས་དང་བཅས་པས་སྔ་ཕྱིར་རྒྱལ་
པོའི་བཙུན་མོ་མ་རི་ཨན་ཐུ་ཝ་ནེ་ཐེའི་ཟུར་བསྟེན་ཁྱོ་ཡན་བྱེད་མྱོང་ཟེར། ཁོ་པ་འདོད་སྲེད་
དང་རྒྱས་སྤྲོས་ཚད་ལས་འདས་པའི་འཚོ་བ་སྐྱེལ་མཁན་ཞིག་ཡིན་པས་མིང་ངན་ཀུན་ལ་
ཁྱབ་ཅིང་། ཁྱོད་ཤི་ང་གསོན་གྱི་དམར་འཛིང་བྱེད་པ་མིན་ན་སྐུགས་འཇོག་པ་དང་། ཡང་
ན་གཉོད་ཆུང་གི་བུ་མོ་བཙན་བཟུང་གིས་ཁྱིམ་གྱི་རྒྱུ་ནོར་སྟོངས་སང་བཟོས་པས་ཁྱིམ་མི་
ཚོ་ཁོའི་ཆེད་དུ་སེམས་ཁྲལ་རྫོགས་མེད་བྱེད་དགོས་ཀྱི་ཡོད། ཁོས་ངག་ལྡབ་ལྡིབ་ངང་དཀར་
སྡེར་ནང་གི་ཟས་ལ་མཛུབ་མོ་བཙུགས་ཏེ་ཚལ་ག་རེ་ཡིན་མིན་འདྲི་བ་དང་། གཡོག་པོ་
ཞིག་ཁོའི་རྒྱབ་ཏུ་ལངས་ནས་ཁོའི་རྣ་ཅོག་གི་འགྲམ་ནས་སྐད་ཆེན་པོས་ལན་འདེབས་པར་
བྱེད། ཇི་ལྟར་ནའང་ཕོ་བྲང་ནང་དུ་སྡོད་མྱོང་བ་དང་བཙུན་མོའི་གཟིམ་མལ་ནང་ཉལ་མྱོང་
བ་ཞིག་ཡིན་པས། ཨི་མ་ནི་ཧ་ལམ་འཕྲད་པའི་གོ་སྐབས་གསེར་ལས་དཀོན་ཞིང་གུས་པར་
འོས་པའི་ནོར་བུ་གསོན་པོ་ཞིག་ལ་འཕྲད་པ་བཞིན་མོའི་འདྲེན་བྱེད་ག་དུས་ཡིན་ནའང་
རང་དབང་མེད་པར་སྨྲ་མཆུ་ལུག་པའི་རྒད་པོ་དེར་ཡང་ཡང་ལྟ་བར་ཐལ།
གྲང་བསིང་བཏང་བའི་ཨ་རག་ཤན་པིན་ཨི་མ་ཡི་ཁ་ནང་སླེབས་སྐབས་གྲང་དྲགས་
ནས་འཁྱག་འདར་ཤོར། མོས་སེའུ་འབྲས་མཐོང་མ་མྱོང་ལ་ཤིང་འབྲས་པོའོ་ལོ་ཡང་ཟ་མ་
མྱོང་། དེ་གའི་བྱེ་མ་ཀ་ར་ཡང་གཞན་ལས་དཀར་བ་དང་ཞིབ་པའི་སྣང་བ་བྱུང་།
དགོང་ཚིགས་གྲུབ་རྗེས་བུད་མེད་རྣམས་ཐོག་ཁང་དུ་སོང་ནས་ཞབས་བྲོའི་འདུ་
ཚོགས་ཀྱི་སྟ་གོན་ལ་བྲེལ།
ཨི་མ་ཡིས་གཟབ་གཟབ་སིག་སིག་གིས་མཛེས་ཆོས་བྱེད་པ་ནི་གར་སྟེགས་ཐོག་
ཐེངས་དང་པོ་ཐོན་མཁན་གྱི་འཁྲབ་སྟོན་པ་ཞིག་དང་མཚུངས། ཁོ་མོས་སྐྲ་བཟོ་དབུ་ཆེན་
གྱིས་བཤད་པ་ལྟར་སྐྲ་ལོའི་བཟོ་ལྟ་ལེགས་པར་བཅོས། དེ་ནས་ཉལ་ཁྲིའི་སྟེང་བཞག་པའི་
ཕྱུ་རིང་གྱོན། ཆ་ལི་ཡི་དོར་མའི་སྐེད་པ་དམ་དྲགས་པས་ཁོ་ན་རེ།
སྐེད་རགས་དམ་དྲགས་ནས་ཞབས་བྲོ་འཁྲབ་མི་བདེ།
ཞབས་བྲོ་འཁྲབ་ཀྱི་ཡིན་ཟེ་ཨེ ཞེས་ཨི་མ་ཡིས་ལྡོག་འདྲི་བྱས།ཡིན་དང་ཡིན།
ཁྱེད་རང་སྨྱོ་ཡི་འདུག་གམ། མིས་འཕྱ་ཡི་རེད། དེ་ལས་ཙོག་གེར་སྡོད་དང་།” ཞེས་
དང་། སྨན་པ་ཞིག་ལ་དེ་ལས་སྤམ་པ་མེད་ ཅེས་ཨི་མ་ཡིས་ཡང་བསྐྱར་བཤད།
ཆ་ལི་ལ་ཤོད་རྒྱུ་ཅང་མེད་པས་ཁང་པའི་ནང་ཕར་འགྲོ་ཚུར་འགྲོ་བྱས་ཏེ་ཨི་མ་མཛེས་
ཆོས་མ་ཚར་བར་སྒུག
ཁོས་རྒྱབ་ནས་ཁོ་མོ་ལ་ལྟ་བའི་ཚེ། མེ་ལོང་ནང་གི་གཟུགས་བརྙན་གྱི་གཡས་གཡོན་
གཉིས་ལ་ལཱ་སྒྲོན་རེ་མཆིས། ཁོ་མོའི་ནག་ཧྲིག་ཧྲིག་གི་འདྲེན་བྱེད་གཉིས་དེ་བས་གནག
ཡ་ཁུང་ལ་དམ་པོར་འབྱར་བའི་མགོ་སྐྱེས་རྣ་ཅོག་གི་འགྲམ་ནས་ཅུང་ལངས་པ་དང་འོད་
མདངས་སྔོན་པོ་ཞིག་འཕྲོས་ཡོང་། སྐྲ་ཕོན་ཐོག་ཏུ་རྒྱ་སེ་མེ་ཏོག་ཅིག་ཡོམ་ཡོམ་བྱེད་པ་
དང་འདབ་མའི་རྩེ་མོར་མིས་བཟོས་ཟིལ་པ་ཁ་ཤས་མཆིས། ཁོ་མོ་ཕྱུ་རིང་དམར་སྐྱ་ཞིག་
མནབས་ཤིང་། མེ་ཏོག་དམར་ལ་ལོ་མ་ལྗང་བའི་སྤུ་མའི་གྲུ་གུ་གསུམ་མཐའ་རྒྱན་དུ་བྱས།
ཆ་ལི་ཚུར་ཡོང་ནས་ཁོ་མོའི་ཕྲག་པ་ལ་འོ་བྱེད་པའི་ཚེ་ཁོ་མོ་ན་རེ།
“ཕར་ཤིག་དང་། ངའི་གྱོན་པ་ལྟེབས་རྙིད་མ་གཏོང” ཟེར
ཨོག་ལེན་གྱི་སྔོན་འགྲོའི་རོལ་དབྱངས་དང་རྒྱ་གླིང་གི་སྐད་སྒྲ་འགོ་ཚུགས། ཁོ་མོ་དེ་
མུར་ཤོད་དུ་བབས་ནས་ཧ་ལམ་རྒྱུག་ཤར་གློད་གྲབས་བྱེད།
ཕོ་མོ་ཆ་བཞི་མཉམ་འཁྲབ་ཀྱི་ཞབས་བྲོ་འགོ་ཚུགས་སོང་། སྐུ་མགྲོན་ཁ་ཤས་འབྱོར། རྗེས་
ལ་ཡོང་མི་ཚོ་མདུན་གྲལ་དུ་འཚང་། ཁོ་མོ་སྒོ་འགྲམ་གྱི་རྐུབ་སྟེགས་རིང་པོའི་ཐོག་བསྡད།
ཕོ་མོ་ཆ་བཞི་མཉམ་འཁྲབ་ཀྱི་ཞབས་བྲོ་འཁྲབ་གྲུབ་རྗེས་གར་གཞོང་སྟོང་པར་
གྱུར། སྐྱེས་པ་གསུམ་བཞི་རེ་ཚོ་བྱས་ཏེ་ལངས་ནས་གླེང་མོལ་བྱེད་པ་དང་། ལས་གོས་
གྱོན་པའི་གཡོག་པོས་སྡེར་གཞོང་ཆེན་པོ་ཐོགས་ནས་སྐུ་མགྲོན་ལ་འཐུང་བཅའ་འབུལ་
བར་བྱེད། བུད་མེད་སྐུ་མགྲོན་རྣམ་སྟར་པ་གཅིག་ཏུ་བསྡད་ནས་མེ་ཏོག་ཕར་ཆིན་གྱི་རླུང་
གཡབ་དལ་བུར་གཡུག འཛུམ་མདངས་ཕྱུར་བའི་བཞིན་རས་ཕྱེད་ཀ་མེ་ཏོག་གིས་སྒྲིབ།
གསེར་གྱི་ཁེབས་གཅོད་ཅན་གྱི་དཀར་ཡོལ་གྱི་སྣ་རུ་ལག་མཐིལ་ནང་ཕར་ཚུར་ཨ་ལོག་
རྒྱག ལག་ངར་ལ་དམ་པོར་འབྱར་བའི་ལག་ཤུབས་དཀར་པོ་ལས་སེན་མོའི་བཟོ་དབྱིབས་
མངོན། བུད་མེད་ཀྱི་གྱོན་གོས་སྟེང་དུ་བརྒྱབ་པའི་མེ་ཏོག་མཐའ་ཆགས་ཡོམ་ཡོམ་དུ་
གཡོ་བ་དང་། ཕ་ལམ་ལས་བཟོས་པའི་བྲང་རྒྱན་ལས་འོད་མདངས་ཆེམ་ཆེམ་འཕྲོ། ཐ་ན་
གཟུགས་བརྙན་སྦྱར་བའི་ལག་གདུབ་དང་ལག་ངར་ཕན་ཚུན་བརྡར་བའི་སྒྲ་ཡང་ཐོས་
ཐུབ། མགོ་སྐྱེས་དཔྲལ་མགོར་དམ་པོར་འབྱར་ཞིང་ལྟག་རྒྱབ་ཏུ་ཕོན་པོ་བཅིངས་པའི་ཐོག་
རྩྭ་དྲན་སེམས་དང་། བ་སྤུའི་མེ་ཏོག སེའུ་ཡི་མེ་ཏོག གྲོ་སྙེའམ་དྲང་སོང་མེ་ཏོག་གཟེར་
ཡོད་པས་ལ་ལ་རྒྱལ་པོའི་ཅོད་པན་འདྲ། ལ་ལ་རྒུན་འབྲུམ་ཕྲེང་བ་འདྲ། ལ་ལ་ལྗོན་ཤིང་
ཡལ་ག་འདྲའོ། ། སྐྱེད་མ་ཚོ་ནི་མགོ་ལ་ཤར་ཕྱོགས་ལུགས་ཀྱི་མགོ་རས་དམར་པོ་དཀྲིས་པ་
དང་རང་གནས་སུ་ངོ་གདོང་ལ་རྣམ་འགྱུར་མེད་པར་བསྡད་འདུག
ཨི་མ་ཡི་འཁྲབ་རོགས་ཀྱིས་མཛུབ་རྩེས་ཁོ་མོ་འཁྲིད་ནས་གར་གཞོང་ནང་བསྐྱོད་པ་
དང་། ཁོ་མོ་དང་བུད་མེད་འཁྲབ་མི་ཚོ་སྟར་པ་གཅིག་ཏུ་སྒྲིག རོལ་དབྱངས་འགོ་ཚུགས་
རྒྱུར་སྒུག་པའི་ཚེ་སྙིང་ཁ་ཅུང་གཡུག ཡུན་རིང་མ་སོང་བར་དགའ་སྔངས་རིམ་གྱིས་ཡལ་
བ་དང་། རོལ་དབྱངས་ཀྱི་འགྱུར་ཁུག་དང་བསྟུན་ནས་གཡས་སྐོར་གཡོན་སྐོར་དང་། གོམ་
པ་སིམ་སིམ་སྤོས་ནས་མདུན་དུ་ནུར་བ། མགྲིན་པ་དགྱེ་སྒུར་ལ་སོགས་བཅོས་མའི་གཡའ་
དང་བྲལ། སྐབས་འགར་ཨོག་ལེན་རྐྱང་དཀྲོལ་ཤིན་ཏུ་སྙན་པའི་སྐབས་རོལ་ཆ་གཞན་དག་
འཇམ་ཐིང་ངེར་གནས་པ་དང་། དེའི་དུས་ཁོ་མོའི་བཞིན་ལས་ཀྱང་འཛུམ་མདངས་ཕྱུར།
སྐྱ་འབྲེལ་ཁང་པའི་ནང་ནས་གསེར་གྱི་ལུ་དབྱི╚རྒྱན་ཅོག་གི་ཁེབས་རས་ལྗང་ཁུའི་སྟེང་
དུ་གཡུགས་པའི་སིང་སྒྲ་གྲགས་འོང་། དེ་རྗེས་རོལ་མོ་ཚང་མ་སླར་ཡང་གྲག དུང་ཆུང་
གི་སྒྲ་དབྱངས་རབ་ཏུ་གསལ། བྲོ་གར་སླར་ཡང་རོལ་མོར་བསྟུན། ཕྱུ་རིང་གི་གོས་གཤམ་
ལྷབ་ལྷུབ་གཡོས་ནས་འཁྲབ་རོགས་ལ་ཡང་ཡང་བརྡར། གར་ལྡིངས་བྱ་རྒྱལ་ནམ་འཕངས་
གཅོད་དང་མཚུངས། སྐབས་འགར་ལག་པ་ལྷན་དུ་འབྲེལ། སྐབས་འགར་ལག་གདང་སོ་
སོར་གྱེས། འཁྲབ་རོགས་ཀྱི་འདྲེན་བྱེད་གྱེན་ཐུར་གཉིས་ལ་བལྟས། དེ་ནས་སླར་ཡང་ཉིད་
ཀྱི་འདྲེན་བྱེད་ཟུང་ལ་ཅེར།
ལོ་ཉེར་ལྔ་ནས་བཞི་བཅུའི་དབར་གྱི་སྐུ་མགྲོན་སྐྱེས་པ་ཁག་ཅིག(བཅུ་བཞི་བཅོ་ལྔ་
ཙམ་ཡོད)ནི་མི་ཚོགས་དབུས་སུ་འདྲེས་ནས་ཞབས་བྲོ་འཁྲབ་པའམ་སྒོ་ཁར་ལངས་ནས་སྨྲ་
བའི་སྒོ་མོ་ཕྱེ་ནས་གླེང་མོལ་བྱེད་མཁན་སུ་ཡང་རུང་། མ་གཞི་ཁོང་ཚོའི་ན་ཚོད་དང་། རྒྱན་
གོས། ངོ་རིས་བཅས་སོ་སོ་བ་ཡིན་ནའང་ཚང་མའི་ཐོག་ནས་ཁོང་ཚོའི་ཁྱིམ་རྒྱུད་གཞན་
ལས་མི་འདྲ་བའི་སྣང་བ་སྟེར།
ཁོང་ཚོའི་ཕྱི་གྱོན་རྫབ་རིང་ཟུར་དབྲལ་གྱི་བཟོ་འཚེམ་དང་དོད་ཆེ་ཞིང་། ཧ་ལམ་དེ་
བས་མཉེན་པའི་རྒྱུ་ཆ་ལས་བཟོས་པ་ལྟར་དུ་སྣང་། ཁོང་ཚོའི་ཡ་སྐྲ་སུ་ལུ་ལས་འོད་ཆེམ་
ཆེམ་བྱེད་པ་ནི་དྲི་ཞིམ་སྣུམ་སྤུས་མ་བྱུག་ཡོད། ཁོང་ཚོའི་བཞིན་རས་དཀར་ལ་དམར་
མདངས་ཆགས་པ་ནས་འབྱོར་ལྡན་མི་དྲག་ཁྱིམ་རྒྱུད་ཀྱི་བཞིན་མདོག་མངོན། དྭངས་
ཤིང་གཙང་བའི་དཀར་ཡོལ་དང་། འོད་ཁྲིག་ཁྲིག་གི་དར་གོས། བཟོ་སྤུས་ལེགས་པའི་
འཛིན་ཆས་བཅས་ཀྱི་འོད་མདངས་ཀྱིས་ཁོང་ཚོའི་བཞིན་མདོག་དེ་བས་དཀར་ལ་དམར་
མདངས་ཆགས། ཁོང་ཚོའི་བཞིན་མདོག་དེ་ལྟ་བུ་འགྱུར་མེད་རྟག་བརྟན་ཡོང་བ་དགོས་ན་
བཟའ་བཏུང་ལ་དང་དོད་དང་འཚོ་བཅུད་ལ་དོ་སྣང་མ་བྱེད་ཀ་མེད་ཡིན། ཁོང་ཚོའི་གོང་
དཀྲིས་ཀྱི་མདུད་པ་མཐོན་པོ་མེད་པས་མགྲིན་པ་རང་དགར་འགུལ་ཆོག ཨོག་ཚོམ་རིང་
པོ་འོག་འཇུག་གི་གོང་པའི་ཕྱི་ལྟེབས་སྟེང་ཆལ་ཆིལ་དུ་གཡོ། ཁོང་ཚོས་ལག་རས་ཀྱིས་
མཆུ་ཕྱིས་པར་བྱེད་ཅིང་། ལག་རས་ཐོག་རུས་མིང་གི་ཡི་གེ་དང་པོ་ཚེམ་དྲུབ་བརྒྱབ་ཡོད་
པ་དང་། དེ་ལས་དྲི་ཞིམ་ལྷང་ལྷང་འཐུལ། རྒས་ཀྱང་རྒས་ཉམས་མི་སྟོན་པའི་མི་དེ་དག་
གི་བཞིན་ལས་གཞོན་བཟོ་ཐོན་ཡོང་བ་དང་། དེ་ལས་ལྡོག་སྟེ་ན་གཞོན་ཚོའི་བཞིན་ལས་
ན་སོ་མ་ལོན་སེམས་པ་ལོན་པའི་སྣང་བ་སྟེར། ཁོང་ཚོའི་རྣམ་འགྱུར་ལས་ཅི་ལའང་མི་སྟོ་
བའི་རྣམ་པ་ཞིག་མངོན་ཡོང་ཞིང་། ཅིའི་ཕྱིར་ཞེ་ན་ཉིན་རེའི་འདོད་འདུན་ཚང་མ་སྐོང་
ཐུབ་པས་སེམས་ཞི་ལུས་ཞི་ཡིན། འོན་ཀྱང་ཁོང་ཚོའི་ཡ་རབས་གུས་ཞབས་ཀྱི་ཕྱི་ཚུལ་
ཐོག་ནས་ཁོང་ཚོའི་དམིགས་བསལ་གྱི་མ་རབས་ཐ་ཤལ་ཡང་མཐོང་ཐུབ་སྟེ། ཁོང་ཚོས་
ཚོད་འཛིན་སླ་བའི་དོན་དག་ཚོད་འཛིན་བྱས་ཏེ་སྟོབས་ཤུགས་ངོམ་པ་མ་ཟད། ཁོང་ཚོ་
ཅང་ཤེས་རྟ་མཆོག་རླུང་ལྟར་སྐུལ་བ་དང་གཡེམ་མའི་རྩེད་འཇོ་ལ་རོལ་ནས་གཏམ་འདོད་
ཀྱི་བློ་ཁ་ཚིམ་ཐབས་བྱེད།
ཨི་མ་དང་བར་ཐག་གོམ་པ་གསུམ་གྱི་སར་ཕྱི་གོས་རྫབ་རིང་སྔོན་པོ་གྱོན་པའི་སྐུ་
མགྲོན་སྐྱེས་པ་ཞིག་ཡོད་པ་དེ་དང་བཞིན་རས་སྣུམ་ཞག་མེད་པ་དང་མུ་ཏིག་གི་མགུལ་
རྒྱན་བཏགས་པའི་སྐུ་མགྲོན་གཞོན་ནུ་ཞིག་ཨེ་ཐ་ལིའི་ཡུལ་ལྗོངས་སྐོར་ཤོད་བཞིན་འདུག
ཁོང་ཚོས་སན་བྷི་ཏེ་མཆོད་ཁང་ཆེན་མོའི་ཀ་བ་སྦོམ་པོའི་སྐོར་དང་། ཏི་ཝོ་ལིའི་རྦབ་ཆུའི་
སྐོར། ཝེ་སུ་ཝེའི་མེ་རིའི་སྐོར། ཁོ་སི་ཐ་མ་ལླ་ཡི་ཆུ་ཚན་སྐོར། ཁོ་ཤིན་གཙང་འགྲམ་གྱི་
ལྗོན་གྲིབ་གཞུང་ལམ་སྐོར། རྗ་ཎ་ཝ་ཡི་རྒྱ་སེ་མེ་ཏོག་སྐོར། ཟླ་འོད་འོག་གི་གཅན་གཟན་
འཛིང་ར་བཅས་ཧང་སང་སང་གིས་གླེང་བཞིན་འདུག ཨི་མ་ཡིས་རྣ་ཅོག་གཞན་ཞིག་
གིས་མི་གཞན་དག་གི་སྨྲ་བ་ཉན་ནའང་དོན་དག་མང་པོ་ཞིག་ཁོ་མོས་གོ་མི་ཐུབ། ཚང་
མས་ལོ་ན་གཞོན་པའི་ཕོ་གསར་ཞིག་གི་མཐའ་བསྐོར་ནས་ཡོད་ཅིང་། ཁོ་གཟའ་འཁོར་
གོང་མར་དབྱིན་ཇིའི་རྟ་རྒྱུག་འགྲན་བསྡུར་ནང་རྟ་མཆོག “ཨ་རབ་སྲས་མོ” དང “ལོ་མུ་
ལུའུ” ལས་རྣམ་པར་རྒྱལ་བ་མ་ཟད། ད་དུང་ཡུར་བུ་ཁ་ཞེང་ཆེན་པོ་ཞིག་ལ་མཆོངས་ཏེ་
བརྒལ་བས་གསེར་གྱི་ལུའུ་དབྱི་ཉིས་སྟོང་རྒྱན་དུ་ཐོབ། དེ་ལས་མི་ཞིག་གིས་སོ་སོའི་རྒྱུག་
རྟ་ཤ་ཤེད་རྒྱས་དྲགས་པར་འཁང་ར་བྱེད་པ་དང་། མི་གཞན་ཞིག་གིས་སོ་སོའི་བཞོན་རྟའི་
མིང་འབྲི་སྟངས་ནོར་ལུགས་ལ་ཁག་དཀྲི་བར་བྱེད།
གར་གཞོང་གི་སྤྲོ་སྣང་རིམ་བཞིན་འཇགས་པ་དང་སྒྲོན་འོད་ཀྱང་རིམ་བཞིན་རབ་
རིབ་ཏུ་གྱུར། མི་ཚང་མ་རྦ་རླབས་འཇགས་པ་བཞིན་སྒྲོག་ཐོག་སྤོ་ལོ་རྩེད་ཁང་དུ་བཞུད།
གཡོག་པོ་ཞིག་རྐུབ་སྟེགས་ཐོག་འཛེགས་པས་སྒེའུ་ཁུང་གི་ཤེལ་ཀོ་གཉིས་ཆག ཏང་ལང་
ཟེར་བའི་སྒྲ་ཐོས་པས་ལྕམ་ཆུང་བྷོ་ཝ་རི་ཁ་ཕྱིར་འཁོར་ནས་ལྟ་བའི་ཚེ། དེ་ནི་མེ་ཏོག་ལྡུམ་
རའི་ནང་གི་གྲོང་གསེབ་པ་ཁ་ཤས་ངོ་གདོང་སྒེའུ་ཁུང་གི་ཤེལ་ཀོའི་ཐོག་འབྱར་ནས་སྦུག་
ཏུ་ལྟ་བཞིན་ཡོད། དེ་མ་ཐག་ཁོ་མོ་རང་དབང་མེད་པར་ཕ་ཡུལ་པེར་ཐོ་ཡིད་ལ་འཁོར། ཁོ་
མོའི་མིག་ལམ་ལ་སླར་ཡང་གཞིས་ཀ་དང་། འདམ་རལ་འཛར་འཛར་གྱི་རྫིང་བུ། ཀུ་ཤུའི་
སྡོང་པོའི་འོག་གི་ལས་གོས་གྱོན་པའི་ཡབ་ཆེན་བཅས་འཁོར་ལ། ཁོ་མོ་རང་ཉིད་སྔོན་ཆད་
ལྟར་བཞོན་མའི་བ་ཚང་ནང་དུ་ལག་པས་ཞོ་མདོང་ནང་གི་འོ་མ་དང་འོ་སྤྲི་འདོན་ཚུལ་
འཁོར། འོན་ཀྱང་མིག་མདུན་གྱི་འདྲེན་བྱེད་འཁྲུལ་བར་བྱེད་པའི་རྣམ་པས་ཁོ་མོའི་
འི་འདས་པའི་དུས་ཀྱི་འཚོ་བ་ཚང་མ་ཨུ་དུམ་ཝ་རའི་མེ་ཏོག་བཞིན་དེ་མ་ཐག་སྤྲིན་པ་རླུང་གིས་
འདེད་པ་ལྟར་ཡལ་ནས་གྲིབ་ནག་ཙམ་ཡང་མ་ལྷག་པས། སོ་སོ་རང་ཉིད་ཀྱང་སྔོན་ཆད་
འཚོ་བ་དེ་འདྲ་ཞིག་སྐྱེལ་མྱོང་བར་ཐེ་ཚོམ་སྐྱེས། སྐབས་དེར་ཁོ་མོ་བྲོ་རའི་ཚོམས་ཆེན་
ནང་ཡོད་པ་དང་། ཚོམས་ཆེན་གྱི་ཕྱི་རོལ་ནི་མུན་པས་ཡོངས་སུ་གཡོགས་ཡོད། དེ་དུས་
ཁོ་མོའི་ལག་གཡོན་པར་དངུལ་ཆུའི་མཐའ་རིས་བརྒྱན་པའི་འགྲོན་བུའི་དབྱིབས་ཀྱི་སྡེར་
མ་ཞིག་ཐོགས་ནས་དེའི་ནང་གི་སེའུ་འབྲུའི་ཨ་རག་ནང་སྦངས་པའི་ཁྱགས་པ་བྱི་རིལ་ཟ་
བཞིན་མིག་ཟམ་ཟིམ་དུ་ཐུར་མ་འཇིབ་བཞིན་ཡོད།
ཁོ་མོའི་ཉེ་འགྲམ་གྱི་ལྕམ་སྐུ་ཞབས་ཤིག་གི་རླུང་གཡོབ་ས་ལ་ལྷུང་བ་དང་སྐབས་དེར་
ཏག་ཏག་ཞབས་བྲོ་འཁྲབ་མཁན་ཞིག་ཚུར་འོང་བཞིན་ཡོད་པས་དེ་ན་རེ།
“སྐུ་ཞབས། དགོངས་པ་མ་ཚོམ། ངའི་རླུང་གཡབ་ཧྲ་ཧྥ་རྐུབ་སྟེགས་རྒྱབ་ཏུ་ཟགས་
སོང་བས་སྒྲུག་རོགས་གནང་ན་ཨེ་ཆོག”
སྐུ་མགྲོན་སྐྱེས་པ་དེས་སྒུར་སྒུར་ངང་ལག་པ་བརྐྱངས་ཏེ་སྒྲུག་སྐབས། ལྕམ་སྐུ་ཞབས་
ལོ་གཞོན་དེའི་ལག་པའི་ནང་གི་ཟུར་གསུམ་ལྟེབས་མའི་ཤོག་བུ་ཞིག་མི་དེའི་ཞྭ་མོའི་ནང་
བླུག་པ་ཨི་མ་ཡིས་མཐོང་། སྐུ་མགྲོན་སྐྱེས་པ་དེས་རླུང་གཡོབ་བསྒྲུགས་ནས་གུས་ཞབས་
ཆེན་པོས་ལྕམ་སྐུ་ཞབས་ལོ་གཞོན་དེར་སྤྲད་པར། མོས་མགོ་བོ་གུག་ཙམ་གྱིས་ཐུགས་རྗེ་
མཚོན་པ་བྱས་པ་དང་། དེ་ནས་སླར་ཡང་མེ་ཏོག་གི་དྲི་སྣོམ་བཞིན་བསྡད།
མཚན་མོའི་ལྟོགས་སུད་ཀྱང་ཧ་ཅང་གྲ་རྒྱས་པོ་ཡོད་ཅིང་། སི་ཕེན་ཡུལ་གྱི་ཨ་རག་
དང་། ལད་དབྱིན་རྒུན་འབྲུམ་ཨ་རག ཤཱ་འདུར་གྱི་ཐང་གར་པོ། ཁམ་ཚིག་ནང་སྙིང་དང
འོ་མའི་ཐང་། དབྱིན་ཇིའི་ལུགས་ཀྱི་ཤིང་འབྲས་བླུག་པའི “པུ་ཏིང” སོགས་གང་དགོས་ཅི་
དགོས་ཡོད་ལ། ད་དུང་ཤ་སྨུག་པོ་འདྲ་མིན་ཡོད་པ་དང་། སྡེར་མའི་ཕྱོགས་བཞིའི་ཤ་ཁྱགས་
ནི་འདར་ཁྲི་ལི་ལི་བྱེད་དོ། །མཚན་མོའི་ལྟོགས་སུད་ཟོས་གྲུབ་རྗེས་ཤིང་རྟ་འཁོར་ལོ་གཅིག་
མཇུག་གཉིས་མཐུད་ཀྱིས་དེ་ནས་ཁ་བྲལ། སེང་རས་ཀྱི་སྒེའུ་ཁུང་ཕྱེ་ནས་ལྟ་བའི་ཚེ། སྐར་
འོད་རབ་རིབ་ཇི་ལྟའི་ཤིང་རྟ་འཁོར་ལོའི་སྒྲོན་འོད་དག་རིམ་པས་མུན་ནག་ཁྲོད་ཡལ་འགྲོ་
བ་མཐོང་ཐུབ། རྐུབ་སྟེགས་ནར་མོའི་ཐོག་བསྡད་པའི་མི་ཇེ་ཉུང་དུ་སོང་བ་དང་། རྒྱན་པོ་
འགྱེད་མཁན་སྐུ་མགྲོན་ཁ་ཤས་ལས་ལྷག་མེད། རོལ་མོ་བས་མཛུབ་མོ་མཆིལ་མས་ལྡག་སྟེ་
གྲང་སིལ་སིལ་ཨེ་ཡོང་བལྟས། ཆ་ལི་ནི་གཉིད་མ་སད་དུ་སྒོ་ལ་བསྙེས་ནས་བསྡད་འདུག
ཐོ་རངས་ཆུ་ཚོད་གསུམ་པར་གར་སྟབས་ཞབས་བྲོ་འགོ་ཚུགས། ཨི་མ་ཡིས་ཧོར་ཙེ་
ཞབས་བྲོ་འཁྲབ་མི་ཤེས། སྲས་མོ་ཨན་ཏེ་ཝེ་ལེ་དང་གཟིམ་ཤག་གི་ལྕམ་སྐུ་ཞབས་སོགས་
མི་གཞན་དག་ཚང་མས་འཁྲབ་ཤེས། དེ་འཕྲོས་སྐུ་མགྲོན་ཚང་མ་གཟིམ་ཤག་ཏུ་ཞག་སྡོད་
བྱེད་མཁན་ཡིན་ཞིང་། ཁྱོན་མི་བཅུ་གཉིས་བཅུ་གསུམ་ཡོད།
ཞབས་བྲོ་འཁྲབ་མཁན་སྐུ་མགྲོན་ཞིག་ལ་མི་རྣམས་ཀྱིས་སེམས་རྩ་འཁོལ་པོས་སྒེར་
པའི་སྐུ་ངོ་ཞེས་འབོད་ཅིང་། ཁོའི་སྟོད་གོས་ཁན་སྦྱར་ལུས་ལ་ཧ་ཅང་འཁྲིལ་བས་བྲང་ཁོག་
གི་བཟོ་ལྟ་ཇི་བཞིན་ཕྱིར་མངོན་ཡོང་། དེ་པས་སླར་ཡང་ལྕམ་ཆུང་བྷོ་ཝ་རི་ཧོར་ཙེ་ཞབས་
བྲོ་འཁྲབ་པར་གདན་དྲངས་པ་དང་སྦྲགས་ཁོས་ཞབས་བྲོ་འཁྲིད་རྗེས་ཨི་མ་ཡིས་ཤེས་ཐུབ་པའི་ཁག་ཐེག་བྱས།
དང་ཐོག་ཁོང་གཉིས་དལ་བུར་འཁྲབ། དེ་ནས་ཇེ་མགྱོགས་ནས་ཇེ་མགྱོགས་སུ་སོང་།
ཉེ་སྐོར་གྱི་ཐམས་ཅད་ཀྱང་སྐོར་བ་འཁོར་བར་བྱེད་དེ། གྱང་ལྡེབས་ཀྱི་སྒྲོན་མེ་དང་།
འཛིན་ཆས། རྩིག་གྱང་། མཐིལ་གཅལ་བཅས་ཚང་མ་ལྟེ་བར་བསྐོར་ནས་འཁོར་བཞིན་
པའི་སྐད་པར་ཕིན་ཙེ་དང་མཚུངས། འཁྲབ་བཞིན་འཁྲབ་བཞིན་སྒོ་འགྲམ་དུ་འབྱོར་
སྐབས་ཨི་མ་ཡི་གོས་ཤམ་འོག་ཏུ་སྐྱེས་པ་དེའི་དོར་ཁ་འདར་ཞིང་། ཁོང་གཉིས་ཀྱི་རྐང་པ་
ཕན་ཚུན་སྐབས་རེ་ངའི་རྐང་པའི་དབར་དུ་སླེབས་པ་དང་སྐབས་རེ་ཁོའི་རྐང་པའི་དབར་
དུ་ཚུད། སྐྱེས་པའི་མིག་གཉིས་ཐུར་དུ་ལྟ། བུད་མེད་ཀྱི་འདྲེན་བྱེད་གྱེན་དུ་ལྟ། ཁོ་མོ་གློ་
བུར་དུ་མགོ་ཡུ་འཁོར་བས་དེ་མུར་འཁྲབ་མཚམས་བཞག དེ་ནས་སླར་ཡང་ཁོང་གཉིས་
འཁྲབ་འགོ་ཚུགས་ཤིང་། སྒེར་པའི་སྐུ་ངོས་སྐོར་བ་དེ་བས་མགྱོགས་པ་བརྒྱབ་སྟེ་ཁོ་མོ་རྦད
དེ་ཁྱམས་ཀྱི་སྣེ་མོ་བར་འཁྲིད། ཁོ་མོ་དབུགས་ཀྱང་ཧལ་ནས་ཧ་ལམ་འགྱེལ་གྲབས་བྱེད་
པས་དེ་མུར་མགོ་བོ་ཁོའི་བྲང་ཁར་འཁེན། དེ་རྗེས་ཁོས་སྔར་བཞིན་སྐོར་བ་བརྒྱབ་ནའང་
མྱུར་ཚད་དལ་དུ་སོང་། མཐར་ཁོས་ཨི་མ་རང་གནས་སུ་བསྐྱལ། ཁོ་མོ་མགོ་བོ་ལྟག་དགྱེ་
ལོག་སྟེ་གྱང་ལ་བསྙེས་པ་དང་ལག་གིས་འདྲེན་བྱེད་བཀབ་ནས་སྡོད་དགོས་བྱུང་།
ཁོ་མོས་འདྲེན་བྱེད་ཡང་བསྐྱར་གདངས་ནས་ལྟ་བའི་ཚེ། ཞབས་བྲོའི་ཚོམས་ཆེན་གྱི་
དབུས་སུ་ལྕམ་སྐུ་ཞབས་ཤིག་གི་རྐུབ་སྟེགས་ཆུང་ཆུང་མདུན་དུ་ཞབས་བྲོ་འཁྲབ་མཁན་
སྐུ་མགྲོན་གསུམ་པུས་མོ་ཡ་གཅིག་གི་ལྷ་ང་ས་ལ་བཙུགས་ཏེ་ཁོང་དང་མཉམ་དུ་ཧོར་ཙེ་
ཞབས་བྲོ་འཁྲབ་རྒྱུའི་རེ་བ་འདོན་བཞིན་འདུག ལྕམ་སྐུ་ཞབས་དེས་སྒེར་པའི་སྐུ་ངོ་
བདམས་པ་དང་ཨོག་ལེན་གྱི་རོལ་དབྱངས་གྲག
མི་ཚང་མ་ཁོང་གཉིས་ལ་བལྟས་ནས་ཡོད། ཁོང་གཉིས་སྐོར་བ་བརྒྱབ་སྟེ་ཕར་འགྲོ་
ཕར་ལ་ཤིག་ཤིག ཚུར་འགྲོ་ཚུར་ལ་ཤིག་ཤིག ཁོང་མོ་མགོ་བོ་དུད་ནས་ལུས་པོ་མདའ་
ལྟར་འདྲོང་བ་དང་། སྐྱེས་པ་དེ་ཡང་སྟངས་སྟབས་གཅིག་རང་དུ་གནས་ཤིང་བྲང་ཁ་ལྡིར།
ལག་ངར་གཞུ་ལྟར་གུག མགོ་བོ་གྱེན་དུ་སྟོད། བུད་མེད་དེ་ནི་དངོས་གནས་ཧོར་ཙེ་ཞབས་
བྲོ་མཁས་པ་ཞིག་ཡིན་ཏེ། ཁོང་གཉིས་ཡུན་རིང་པོ་འཁྲབ་ནས་མི་གཞན་དག་དཀའ་ལས་
ཁག་ནས་འཁྲབ་མི་ཐུབ་པའི་མཚམས་བར་འཁྲབ།
སྐུ་མགྲོན་ཚོ་ད་དུང་གླེང་མོལ་སྐར་མ་ཁ་ཤས་བྱས་པ་དང་། དེ་ནས་ཕན་ཚུན་གཟིམ་
བདེའི་འཚམས་འདྲིའམ། དེ་ལས་ཞོགས་པའི་འཚམས་འདྲི་ཟེར་ན་དེ་བས་འཚམ་པ་ཞུས་
ཏེ་གཞི་ནས་རང་གནས་སུ་ཉལ་བར་སོང་།
ཆ་ལི་རྐང་པ་འདྲུད་བཞིན་སྐས་ཀའི་ལག་སྐྱོར་ལ་འཇུས་ནས་སྟེང་ཁང་དུ་འཛེགས་
ཤིང་། ཁོ་ནི་རྐང་པ་བརྟན་པོ་ཞིག་ཀྱང་འཛུགས་མི་ཐུབ། ཆུ་ཚོད་ལྔའི་རིང་བསྟུད་མར་
ཁོ་ཏག་སེ་རྒྱག་སའི་ཁང་པའི་ནང་མི་གཞན་གྱི་ཟུར་དུ་ལངས་ནས་ལྟད་མོ་བལྟས་ཀྱང་
སོ་སོས་ནི་ཅི་ཡང་མི་ཤེས། ད་ཆ་ལྷམ་ཕུད་དེ་ཉལ་ཁྲིའི་སྒང་དུ་འཛེག་པའི་དུས་ན་རང་
དབང་མེད་པར་བློ་བདེ་བའི་དབུགས་རིང་ཞིག་ཤོར།
ཨི་མ་ནི་སྟོད་ལྷེ་ཞིག་ཕྲག་པར་དཀྲིས། སྒེའུ་ཁུང་ཕྱེ་ནས་གྲུ་མོ་སྒེའུ་ཁུང་གི་སྟེགས་
བུའི་ཐོག་བཙུགས་ཏེ་ཐག་རིང་གི་ཕྱོགས་ལ་བལྟས།
མཚན་མུན་ནག་ལ་ཆར་པ་སིམ་སིམ་བབ། ཁོ་མོས་བརླན་གཤེར་ལྡན་པའི་མཁའ་
དབུགས་རྔུབ་པ་དང་ལྷགས་བསིལ་གྱིས་ཁོ་མོའི་མིག་ལྤགས་ཐོག་གི་ངལ་དུབ་ཀྱི་སྣང་བ་
གཙང་མར་བཀྲུས། ཞབས་བྲོའི་རོལ་མོ་སྔར་བཞིན་ཁོ་མོའི་རྣ་བར་ལྷང་ལྷང་གྲག ཁོ་མོས་
གཉིད་ལྕོག་མི་རྒྱག་པའི་ཆེད་དུ་འདྲེན་བྱེད་ཆེན་པོར་གདངས་ནས་སྐད་གཅིག་ཙམ་ལ་
ཡལ་བར་ཉེ་བའི་རྒྱས་གཤོམ་ཆེ་བའི་འཚོ་བའི་འཁྲུལ་སྣང་གི་དུས་ཚོད་རིང་དུ་གཏོང་ཐབས་བྱས།
སྐྱ་མདའ་བཏང་སོང་། ཁོ་མོས་གཟིམ་ཤག་གི་སྒེའུ་ཁུང་དག་ལ་ཡུན་རིང་བལྟས་ནས་
སེམས་ལ་ཁང་པ་གང་དག་ནང་མདང་ནུབ་བདག་གིས་དོ་སྣང་བྱུང་བའི་སྐྱེ་བོ་དག་བསྡད་
ཡོད་དམ་སྙམ། ཁོ་མོས་དངོས་འབྲེལ་ཁོང་ཚོའི་སྐྱེས་ས་སྐྱེས་ཁུངས་ལ་སོགས་ཤེས་རྟོགས་
གཏིང་ཟབ་དང་ཁོང་ཚོ་དང་གྲོགས་འདྲིས་ཡོང་བའི་རེ་བ་བྱས།
འོན་ཀྱང་ཁོ་མོ་གྲང་འདར་ཤོར་བས་གྱོན་གོས་ཕུད་དེ་ཉལ་གོས་ནང་འཛུལ་ནས་
གཉིད་ཤོར་ཟིན་པའི་ཆ་ལི་ཡི་འགྲམ་དུ་འཁུམས།
ཞོགས་ཟས་ཟ་མཁན་མང་པོ་ཡོད་པ་དང་དུས་ཚོད་སྐར་མ་བཅུ་ལས་མ་འགོར། ཨ་
རག་ཀྱང་མེད་པས་སྨན་པ་ཧ་ལས། ཞོགས་ཟས་གྲུབ་རྗེས་སྲས་མོ་ཨན་ཏེ་ཝེ་ལེས་སྒོང་ཐུད་
ཀྱི་ཕྱེ་མ་ཁ་ཤས་བསྒྲུགས་ནས་གཟེབ་མ་ཞིག་ནང་བླུགས་ཐོག་རྫིང་བུའི་ནང་གི་ངང་ཆེན་
ལ་སྟེར། མི་གཞན་དག་མེ་ཏོག་གསོ་ཁང་ནང་ལྟ་བར་སོང་ཞིང་། དེ་གར་མཐོང་དཀོན་པའི་
རྩི་ཤིང་དང་མེ་ཏོག་འགའ་ཡོད། ཚེར་མས་ཡོངས་སུ་གང་བའི་མེ་ཏོག་དག་མཆོད་རྟེན་
བཞིན་བང་རིམ་བང་རིམ་དུ་བརྩེགས་འདུག སྟེང་དུ་སྦྲུལ་ཚང་ལྟ་བུའི་མེ་ཏོག་ཁོག་མ་
བཀལ་ཡོད་པ་དང་། ཁོག་མའི་ཟུར་ནས་ལྷན་དུ་འབྲེལ་བའི་ཡལ་ག་ལྗང་ཁུ་ཕྱི་ལ་དཔྱངས་
འདུག་པ་ནི་སྦྲུལ་ཚང་ནང་མ་ཤོང་བའི་སྦྲུལ་ཕྱི་ལ་འཛར་དང་མཚུངས། མེ་ཏོག་གསོ་ཁང་
གི་སྣེ་མོ་ནི་ཚ་ལུ་མའི་ལྡུམ་ར་ཡིན་པ་དང་། རྩི་ཤིང་གིས་སྒྲིབ་པའི་ལམ་ཆུང་ཞིག་ཡོད་པ་
དེ་གཟིམ་ཤག་གི་ཞོར་གཏོགས་ཁང་པའི་བར་འཐེན་འདུག ཨི་མ་དགའ་པོ་ཡོང་ཕྱིར་སྐུ་
ངོ་ཡིས་ལོ་ན་གཞོན་པའི་ཨི་མ་རྟ་རར་ལྟ་བར་འཁྲིད། རྟའི་བྲེས་ནི་སླེལ་པོ་དང་འདྲ་ཞིང་
དེའི་སྟེང་དུ་རྫ་དཀར་ལེབ་མོ་རེ་ཡོད་པའི་སྟེང་དུ་རྟའི་མིང་ཡིག་ནག་པོ་བྲིས་འདུག མི་
འཛུལ་ཡོང་བ་མཐོང་བས་ཅང་ཤེས་འདྲོགས་ནས་སྣ་ལས་ཧར་སྒྲ་སྒྲོག རྟ་ཆས་འཇོག་ཁང་
གི་མཐིལ་གཅལ་ཡང་ཚོམས་ཆེན་ཇི་བཞིན་འོད་ཐིང་ངེར་ཡོད་པ་དང་། རྟ་ཆས་དང་ཤིང་
རྟ་འཁོར་ལོའི་ཡོ་བྱད་དག་དབུས་ཀྱི་ཀ་བ་གཉིས་ཀྱི་ལྡེབས་ལ་བཀལ་འདུག་ཅིང་། སྲབ་
དང་། རྟ་ལྕག ཡོབ། ཐུར་མགོ་བཅས་གྱང་གི་ལྡེབས་ལ་སྟར་པ་བསྒྲིགས་ནས་བཀལ་འདུག
སྐབས་དེར་ཆ་ལིས་གཡོག་པོ་ཞིག་ལ་ཁོའི་ཤིང་རྟ་འཁོར་ལོར་རྟ་སྦྲེལ་རྒྱུ་མངགས།
ཤིང་རྟ་འཁོར་ལོ་རྡོ་སྐས་ཀྱི་མདུན་དུ་བཀག་ཡོད། རྡོག་ཆས་ཆེ་ཆུང་ཚང་མ་ཤིང་རྟ་འཁོར་
ལོའི་ནང་སྡོགས། བྷོ་ཝ་རི་ཁྱོ་ཤུག་གིས་སྐུ་ངོ་དང་ལྕམ་སྐུ་ཞབས་དང་གྱེས་མཇལ་ཞུས་ཏེ་
རང་ཡུལ་ཐོ་ཏེ་ལ་ལོག་གོ །
ལམ་བར་དུ་ཨི་མ་ནི་སྨྲ་བ་མེད་པར་ཤིང་རྟ་འཁོར་ལོ་མདུན་དུ་བཞུད་པར་ཅེར་ཏེ་
གནས། ཆ་ལི་རྐུབ་སྟེགས་ནར་མོའི་ཟུར་དུ་བསྡད། ལག་གཉིས་ཀྱི་གྲུ་མོ་གྱེན་དུ་བཏེགས་
ཏེ་འཁོར་ལོ་འདེད། རྟ་ཕོ་ཆུང་ཆུང་དེ་བར་ཐག་ཆེ་བའི་ཤིང་རྟ་འཁོར་ལོའི་གཞུང་གདུང་
གཉིས་ཀྱི་དབར་དུ་རྐང་ལག་གཉིས་གཡས་གཡོན་རེས་མོས་ཀྱིས་འགྲོས་ཆུང་རྒྱག སྲབ་
ཐག་དམ་པོ་མེད་པས་རྟ་ཕོའི་འཕོངས་སྟེང་དུ་ཐུག་ཐུག་རེག་པ་དང་རྟ་ཕོའི་ལུས་ཐོག་གི་
རྔུལ་ཆུས་རློན་པར་གྱུར། ཤིང་རྟ་འཁོར་ལོའི་རྒྱབ་ཏུ་བསྡམས་པའི་སྒམ་དང་འཁོར་སྒྲོམ་
ཐུག་པ་ལས་འདེགས་འཇོག་ཡོད་པའི་ཐག་སྒྲ་གྲག
ཁོང་གཉིས་ཏི་པུ་གྲོང་རྡལ་གྱི་གྱེན་ལམ་དུ་འབྱོར་སྐབས་རྒྱབ་ནས་རྟ་ཞོན་པའི་མི་ཁ་
ཤས་ཡོང་གི་ཡོད་པ་དག་གི་ཁ་ལ་ཐ་མག་སི་ཀར་བརྒྱུས་ཡོད་པ་དང་ཁོ་གཉིས་ལ་འཛུམ་
ཙམ་བྱས་ཏེ་སྔོན་ལ་བཤར་སོང་། ཨི་མ་ཡི་སེམས་ལ་སོ་སོས་སྒེར་པའི་སྐུ་ངོ་ཁོང་ངོ་ཤེས་
སོང་སྙམ་མགོ་བོ་གཅུས་ནས་ལྟ་བའི་ཚེ་ཐག་རིང་དུ་བཞུད་བཞིན་པའི་མིའི་མགོ་བོ་ལས་
རིག་རྒྱུ་མེད་པ་དང་། མགྱོགས་དལ་མི་སྙོམས་པའི་རྟ་ཕོའི་རྨིག་སྒྲ་ཙམ་ལས་མ་འདས།
དེ་ནས་ལེ་དབར་གཅིག་སོང་མཚམས་རྟ་ཕོའི་རྨེད་ཐག་ཆད་པས་འགྲོ་མཚམས་
བཞག་ནས་ཐག་པས་མཐུད་མ་བརྒྱབ་ཀ་མེད་བྱུང་།
ཆ་ལིས་ཡང་བསྐྱར་རྟ་ཆས་ལ་ཞིབ་བཤེར་བྱེད་སྐབས་རྟའི་རྐང་པ་གཉིས་དབར་གྱི་
ས་ཐོག་ཏུ་ཅི་ཞིག་ཟགས་ཡོད་པ་མཐོང་། ཁོས་ཡར་བསྒྲུགས་ནས་ལྟ་བའི་ཚེ། དེ་ནི་ཐ་མག་
སི་ཀལ་གྱི་སྒམ་ཆུང་ཞིག་ཡིན་པ་དང་། མཐའ་ཟུར་དུ་གྲུའུ་ཙི་ལྗང་ཁུའི་སྦབ་ལེ་ཞིག་སྦྱར་
ཡོད་པའི་ཐོག་གཟིམ་ཤག་གི་མིང་རྟགས་ལན་པར་ཡོད་ཅིང་། དེ་ནི་སྐུ་དྲག་ཁྱིམ་གྱི་ཤིང་རྟ་
འཁོར་ལོའི་སྒོ་ལྡེབས་ཀྱི་སྦབ་ལེ་དང་མཚུངས།
ཁོ་ན་རེ། “ནང་དུ་ད་དུང་ཐ་མག་སི་ཀར་གཉིས་འདུག དོ་དགོང་དགོང་ཟས་གྲུབ་
རྗེས་འཐེན་ཡས་ཏག་ཏག་བྱས་སོང” ཟེར།
མོ་ན་རེ། “ཁྱེད་རང་གིས་ཐ་མག་འཐེན་གྱི་ཡོད་དམ” ཞེས་དྲིས།
“སྐབས་རེ་གོ་སྐབས་ཡོད་དུས་འཐེན་གྱི་ཡོད” ཅེས་སྨྲས།
ཁོས་ལམ་ཁ་ནས་རྙེད་པའི་ཐ་མག་སྒམ་ཆུང་སྟོད་ཐུང་གི་ཁུག་མའི་ནང་བླུགས་པ་
དང་རྟ་པོ་ལྕག་གིས་སྐུལ་ནས་ཕ་ཡུལ་དུ་བཞུད།
ཁོང་ཚོ་ཁྱིམ་དུ་འབྱོར་སྐབས་དགོང་ཟས་ད་དུང་གྲ་སྒྲིག་གྲུབ་མེད། ལྕམ་ཆུང་སྐུ་
ཞབས་ཀྱིས་རླུང་བསྟན་པ་ན། གཡོག་མོ་ནཱ་ཐ་ཞིས་ཁ་ལན་སློག
“ཁྱོད་རང་སོང་ཞིག” ཨི་མ་ཡིས“ཁྱོད་རང་ལ་ཁྱད་མེད་ན་ངས་ཁྱོད་ལོག་བཏང་ཆོག”ཅེས་བརྗོད།
དགོང་ཟས་ཡཱང་ཙོང་གི་ཐང་དང་སྐྱུར་ལྡན་བེའུ་ཤ་ཙམ་ལས་མེད། ཆ་ལི་ནི་ཨི་མ་ཡི་
ཁ་སྤྲོད་དུ་བསྡད་ནས་དགའ་ཐག་ཆོད་དེ་ལག་གཉིས་ཕུར་བཞིན་ན་རེ།
“སོ་སོའི་ཁྱིམ་དུ་རང་སྐྱིད་པ་འདུག ཅེས་བརྗོད།
ནཱ་ཐ་ཞི་ངུ་བ་ཐོས། ཡ་ང་དགོས་པའི་གཡོག་མོ་དེར་ཁོ་མོས་པོ་ཡོད་ཅིང་། ཁོ་བཟའ་
ཟླ་གྲོངས་ནས་ཡུགས་ཕོར་ལུས་སྐབས་མོས་ཁོ་ལ་བློ་གཏད་བཅོལ་ས་གཏན་ནས་མེད་པའི་
མཚན་མོ་ཇི་ཙམ་སྐྱེལ་རོགས་བྱས་པ་རེད་ཨང་། ད་དུང་མོ་ནི་ཁོའི་སྨན་པའི་འགྲོ་དོན་
སྐྱོང་བའི་ནད་པ་ཐོག་མ་དེ་ཡིན་པ་དང་། ས་གནས་དེ་གར་ངོ་ཤེས་པའི་མི་ཐོག་མ་དེ་ཡིན།
“མོ་དངོས་ནས་ལོག་གཏོང་གི་ཡིན་ནམ།” ཁོས་གཞི་ནས་ཁ་གྲག
“ཡིན། འོ་ན་བཀག་འགོག་བྱེད་མཁན་ཡོད་དམ” ཞེས་ཁོ་མོས་ལན་བཏབ།
གཡོག་མོས་ཉལ་ཁང་བསྡུ་གསོག་རྒྱག་སྐབས་ཁོ་གཉིས་གསོལ་ཚིགས་ཁང་དུ་མེ་
བསྲོ་བར་སླེབས། ཆ་ལི་ཡིས་ཐ་མག་འཐེན། ཁོས་མཆུ་ཏོ་བསྣར་ནས་རྒྱུན་མི་ཆད་པར་
འཐེན་པ་དང་། མགོ་བོ་ལྟག་རྒྱབ་ཏུ་ཉལ་ཏེ་དུ་བ་ཁམ་གང་རེ་གློད།
ཁོ་མོས་སྣང་ཆུང་གི་རྣམ་འགྱུར་དང་བཅས “ཁྱེད་རང་རང་སྡུག་རང་གིས་ཉོ་འདོད་དམ་ཞེས་བརྗོད།
ཁོས་ཐ་མག་སི་ཀལ་བཞག་ནས་ཆུ་ཀ་ལའི་འགྲམ་དུ་སོང་སྟེ་ཆུ་གྲང་ཁམ་གང་བཏུང་།
ཨི་མ་ཡིས་དེ་མུར་ཐ་མག་སྒམ་ཆུང་དཀར་སྒམ་ནང་དུ་འཕངས།
ཉིན་གཉིས་པ་ནི་ཤིན་ཏུ་རིང་། ཁོ་མོ་མེ་ཏོག་ལྡུམ་ར་ཆུང་ཆུང་ནང་སྐྱོ་བསང་ལ་སོང་
ནས་ལམ་ཆུང་གཅིག་རང་གི་ཐོག་ཏུ་ཕར་འགྲོ་ཚུར་འགྲོ་བྱས། མེ་ཏོག་སྟེགས་བུའི་མདུན་
དང་། གྱང་འགྲམ་གྱི་སྲེའུ་སྡོང་པོའི་འགྲམ། ཅུ་གང་ལས་བཞེངས་པའི་ལྷ་ཡབ་ཀྱི་འཇིམ་
བརྙན་གྱི་མདུན་བཅས་སུ་ཁོ་མོ་འགྲོ་མཚམས་བཞག་སྟེ། དེ་སྔོན་ཉིན་ལྟར་དངོས་པོ་འདི་
དག་ལ་ལྟ་བཞིན་སུན་སྣང་མ་སྐྱེས་པ་གང་འདྲ་ཡིན་ནམ་ཨང་སྙམ་རང་གིས་རང་ལ་ཐེ་
ཚོམ་ཟོས། ཞབས་བྲོའི་མཚན་ཚོགས་ནི་རྒྱང་ཐག་རིང་བའི་སྔར་སོང་ལ་གྱུར་ཟིན། ཁ་
ནུབ་དང་དེ་རིང་དགོང་རིང་དགོང་མོའི་དབར་ལ་འདྲ་བའི་ཆ་ནི་གཏན་ནས་མེད། ནུབ་གཅིག་གི་
ཆར་དྲག་རླུང་འཚུབ་ཀྱིས་ས་འགུལ་རི་ཉིལ་བཟོས་པ་ཇི་བཞིན། ཝོ་པི་སྶ་ལ་འགྲོ་ཐེངས་
གཅིག་གིས་ཁོ་མོའི་འཚོ་བར་ཨི་ཁུང་ཆེན་པོ་ཞིག་ཕུག འོན་ཀྱང་ཁོ་མོ་ལ་ཐབས་ཅི་ཡོད།
དེས་ན་མཚར་སྡུག་ལྡན་པའི་གཟབ་སྤྲོས་དག་གུས་བརྩེ་ཆེན་པོས་ཤུར་སྒམ་ལྔ་ལྡན་གྱི་
གོས་སྒམ་ནང་བླུགས། ལཱ་རྩི་བྱུག་པའི་མཐིལ་གཅལ་གྱིས་ལྷམ་མཐིལ་ལ་སེར་པོ་འགོས་
པའི་གོས་ཆེན་གྱི་ལྷམ་ཆུང་ཡང་རང་འཇགས་ཉར་འཇོག་བྱས་ཤིང་། ཁོ་མོའི་སེམས་
ཁམས་ཀྱང་དེ་དང་འདྲ་བར་འབྱོར་ཕྱུག་གི་བག་ཆགས་ཟབ་མོ་འགོས་པ་དག་སླར་ཡང་
འཁྲུད་པར་མི་འདོད།
དེ་ལྟར་ཞབས་བྲོའི་མཚན་ཚོགས་དེས་ཨི་མ་ཡི་ཡིད་དབང་ཡོངས་སུ་འཕྲོག རེས་
གཟའ་ལྷག་པ་སླེབས་རིམ་བཞིན་མོ་ཞོགས་པ་གཉིད་ལས་སད་སྐབས “ཨ་ཙི། གཟའ་
འཁོར་གཅིག་གི་གོང་ལ…གཟའ་འཁོར་གཉིས་ཀྱི་གོང་ལ…གཟའ་འཁོར་གསུམ་
གྱི་གོང་ལ…ང་དེ་དུས་ཞབས་བྲོ་རྒྱག་གིན་ཡོད་པ་རེད་ཨང” ཞེས་ཆིག་ལབ་རྒྱག
འོན་ཀྱང་བག་ཆགས་ནང་གི་རྣམ་པ་རིམ་བཞིན་རབ་རིབ་ཏུ་གྱུར། ཕོ་མོ་ཆ་བཞི་སྒྲིག་གི་
ཞབས་བྲོའི་རོལ་དབྱངས་བརྗེད་ཟིན། གཡོག་པོའི་ལས་གོས་དང་ཁང་པའི་བཟོ་ལྟ་ཡང་
གསལ་པོ་མི་དྲན། ཆོ་མེད་གནད་མེད་ཀྱི་དོན་དག་མང་པོ་ཞིག་སེམས་ལས་ཡལ་ཟིན་ཡང་
སྐྱོ་ལྷང་ལྷང་གི་སེམས་གཅོང་ཞིག་སྔར་བཞིན་ལུས།
དགུ། ཆ་ལི་ཁྱིམ་དུ་མེད་པའི་སྐབས་ཁོ་མོ་དཀར་སྒམ་འགྲམ་དུ་ཡང་ཡང་སོང་ནས་ལྟེབས་
བརྩེགས་བརྒྱབ་པའི་གསོལ་རས་ཀྱི་ཁྲོད་ནས་གྲུའུ་ཙི་ལྗང་ཁུའི་ཐ་མག་སི་ཀལ་གྱི་སྒམ་ཆུང་དེ་བླངས།
ཁོ་མོས་ཐ་མག་གི་སྒམ་ཆུང་དེ་ཁ་ཕྱེ་ནས་དེའི་ནང་འགོས་པའི་དྲི་སྣོམ་ཙམ་རེ་བྱེད་
པའི་ཚེ། རྟ་ལྕག་རྩྭ་ལྡུམ་གྱི་དྲི་བསུང་དང་རྡོ་ཐའི་དྲི་བསུང་འདྲེས་མ་ཞིག་འཐུལ་ཡོང་།
འདི་སུའི་ཡིན་ནམ། སྒེར་པའི་སྐུ་ངོའི་ཨེ་ཡིན་ནམ། གཅིག་བྱས་ན་ཟུར་བསྟེན་སྙིང་སྡུག་
མ་ཞིག་གིས་ཁོང་ལ་ལག་རྟགས་ལ་སྤྲད་པ་ཡིན་ཤས་ཆེ། འདི་ནི་སོམ་ཤིང་གི་རྒྱང་སྒྲོམ་
ཐོག་དྲུབ་པའི་ཕར་ཆིན་ཞིག་རེད། སྙིང་སྡུག་མས་རྒྱང་སྒྲོམ་དེ་ཉིད་ནོར་བུ་བཞིན་ལྐོག་
ཏུ་སྦས་ཏེ་མི་གཞན་གྱིས་མཐོང་དོགས་བྱེད་དགོས་པས་མོས་འདིའི་ཐོག་ལ་དུས་ཚོད་ཇི་
ཙམ་བཏང་ཡོད་རེད་ཨང་། འཇམ་ལ་གཉེན་པའི་སྐྲ་ལོ་རྒྱང་སྒྲོམ་གྱི་ཐོག་ཏུ་གཟར་བ་དེ་
ནི་ཚེམ་དྲུབ་རྒྱག་མཁན་གྱི་སེམས་འཁྲེན་ནོ། །བརྩེ་དུང་གི་ཁ་རླངས་ཀྱིས་ཚེམ་དྲུབ་རས་
གཞིའི་ཐོག་གི་ཁབ་སྐུད་རེ་རེ་བཞིན་སྦགས་པར་བྱས་ཤིང་། ཁབ་འཛུགས་ཐེངས་རེ་རེ་ནི་
འདུན་ནམ་ཡང་ན་དྲན་གསོ་ལགས། ཕྲེད་གཞུང་སྣོལ་མར་འཐེན་པའི་སྟོང་སྐུད་
དག་ནི་གྲག་འགུལ་མེད་ཅིང་། ཆད་མ་མཐུད་དུ་སྨྲ་བའི་སྙིང་སྡུག་མའི་སེམས་གཏམ་ཙམ་
མོ། །དེ་ནས་ཉིན་ཞིག་གི་ཞོགས་པར། སྒེར་པའི་སྐུ་ངོ་ཡིས་ཐ་སྣོད་སྒམ་ཆུང་འཁྱེར་སོང་
བ་རེད་ཨང་། ཐ་སྣོད་སྒམ་ཆུང་དེ་ཉིད་ཁ་ཞེང་ཆེ་བའི་དྲོད་ཐབ་ཀྱི་སྟེགས་བུ་དང་། མེ་
ཏོག་བུམ་པ་དང་། ཕེང་པ་དྷུ་ཡི་ཉམས་ལྡན་པའི་སྒམ་སྒྲོམ་ཆུ་ཚོད་འཁོར་ལོའི་དབར་དུ་
འཇོག་པའི་ཚེ། སྒེར་པའི་སྐུ་ངོས་བཤད་པའི་སྐད་ཆ་གང་ཞིག་འདི་པས་ཐོས་ཡོད་དམ།
ད་ཆ། བདག་ཉིད་ཐོ་ཐེ་རུ་ཡོད་པ་དང་། ཁོང་ནི་ཕ་རི་སིར་བཞུགས་ཡོད་པས་ཅི་འདྲའི་
བར་ཐག་རིང་ཨང་། “ཕ་རི་སི་གང་འདྲ་ཞིག་ཡོད་དམ། སྐད་གྲགས་ཆེ་བ་ལ་ནི་འགྲན་ཟླ་
བྲལ།” ཁོ་མོས་སྐད་ཤུགས་མེད་པའི་སྒོ་ནས་སྐད་ཆ་ཚིག་འདི་གཉིས་བསྐྱར་ཟློས་བྱས་པ་
དང་སོ་སོ་སྤྲོ་སྣང་འཕེལ། གྲོང་ཁྱེར་དེའི་མིང་ཐོས་པ་ཙམ་གྱིས་ཁོ་མོའི་སྣང་བར་མཆོད་
ཁང་གི་དྲིལ་ཆེན་བརྡུངས་པ་ལྟར་ལྷང་ལྷང་གྲག་པ་དང་། ཆུ་དྲི་ཞིམ་གྱི་ལན་པར་ཐོག་ཏུ་
འཁོད་པའི་ཡི་གེ་ནས་ཀྱང་འོད་མདངས་ཆེམ་ཆེམ་འཕྲོ།
མཚན་མོའི་དུས་སུ་མཚོ་ཉ་འཚོང་མཁན་ཐེར་གེ་བཏང་ནས་མོ་ཅེ་མེ་ཏོག་ལ་
བསྔགས་པ་ཞེས་པའི་གླུ་ལེན་བཞིན་ཁོ་མོའི་ཁྱིམ་གྱི་སྒེའུ་ཁུང་འོག་ནས་བཞུད་པའི་ཚེ་
ཁོ་མོ་གཉིད་ལས་དཀྲོགས། ལྕགས་ཤན་འཁོར་ལོའི་སྒྲ་གྲོང་ཚོའི་ནང་ལས་རྒྱང་ཐག་ཇེ་རིང་
ཇེ་རིང་དུ་སོང་བ་དང་། བྱེ་གསེག་ལམ་བུའི་ཐོག་གི་སྐད་སྒྲ་ཡང་ཇེ་ཆུང་ཇེ་ཆུང་དུ་སོང་།
ཁོ་མོས “ཁོང་ཚོ་ཕྱི་ཉིན་རང་ཕ་རི་སིར་འབྱོར་གྱི་རེད་ཨང” ཞེས་ཆིག་ལབ་བརྒྱབ།
དེས་ན་ཁོ་མོའི་བསམ་བློ་ཡང་ཐེར་གེའི་ནང་གི་མི་ཚོ་དང་མཉམ་དུ་གྱེན་འཛེགས་
ཐུར་འབབ་དང་། གྲོང་ཚོ་སྒྲོལ་བ། སྐར་འོད་འོག་དང་ལམ་ཆེན་ཐོག་བཞུད། ལམ་ཐག་
རིང་པོ་ཇི་ཙམ་སོང་ནའང་མཐར་རྣམ་པ་གསལ་པོ་མེད་པའི་ཡུལ་ཞིག་ཏུ་སླེབས་སྲིད་
པས་དེ་ནས་ཁོ་མོའི་རྨི་ལམ་ཡང་ཆད།
ཁོ་མོས་ཕ་རི་སིའི་ས་བཀྲ་ཞིག་ཉོས་ཐོག་མཛུབ་མོས་ས་བཀྲའི་ཐོག་འགྲོ་ལམ་འཐེན་
བཞིན་རྒྱལ་སའི་གྲོང་ཁྱེར་མྱུལ། ཁོ་མོ་ཁྲོམ་གཞུང་དུ་བསྐྱོད་ནས་ལམ་མདོ་ཞིག་ཏུ་འབྱོར་ལས་ཁག་པས་མིག་
བའི་ཚེའམ་ཡང་ན་ཁང་པ་མཚོན་པའི་གྲུ་བཞི་དཀར་པོ་ཞིག་དང་ཐུག་པའི་ཚེ་ཁོ་མོ་འགྲོ་
མཚམས་བཞག མཐར་ཁོ་མོས་ས་ཁྲ་ལ་བལྟས་བལྟས་ནས་དཀའ་ལས་ཁག
གཉིས་བཙུམས་ནའང་སྔར་བཞིན་མུན་ནག་གི་འཇིག་རྟེན་ནང་དུ་ས་སྣུམ་སྒྲོན་མེ་ལྷགས་
ཕྱོགས་དང་བསྟུན་ནས་ཡམ་ཡོམ་དུ་གཡོ་བ་མཐོང་བ་དང་། ཤིང་རྟ་འཁོར་ལོ་ཟློས་གར་
ཁང་གི་སྒོ་མཆོར་འོག་ཏུ་འབྱོར་ནས་ཐྲ་ཏག་ཅེས་རྐང་སྟེགས་གློད་པའི་སྒྲ་ཐོས།
ཁོ་མོས་བུད་མེད་ཀྱི་དུས་དེབ་མེ་ཏོག་སི་ར་ཞེས་པ་ཞིག་དང་། མཆེད་གྲོགས་ལྷ་
མོ་ཞེས་པ་རེ་མངགས་ཉོ་བྱས། ཁོ་མོས་ངོམ་པ་མེད་པར་རྟ་རྒྱུག་རྒྱལ་འཇོག་གི་གསར་
འགྱུར་དང་། ཞབས་བྲོའི་མཚན་ཚོགས། ཟློས་གར་འཁྲབ་ཐེངས་དང་པོའི་སྐོར་གྱི་དངོས་
བྲིས་གནས་ཚུལ་ཡིག་འབྲུ་གཅིག་ཀྱང་མ་ལུས་པ་ཀློག སྐར་ཆེན་གླུ་མ་གར་སྟེགས་ཐོག་
ཐོན་ཐེངས་དང་པོའི་སྐོར་དང་། ཚོང་ཁང་སྒོ་འབྱེད་མཛད་སྒོ་ཚང་མར་ཁོ་མོས་དོ་སྣང་
བྱེད། ཁོ་མོས་དར་སོ་ཆེ་བའི་རྒྱན་གོས་ཀྱི་བཟོ་ལྟ་དང་། ཕུལ་དུ་བྱུང་བའི་འཚེམ་བཟོ་ཁང་
གི་ས་གནས། ནགས་ཚལ་སྤྱི་གླིང་དང་གླུ་གར་ཁང་དུ་ཉིན་ལྟར་འཁྲབ་སྟོན་བྱེད་པའི་ལེ་
ཚན་གྱི་དཀར་ཆག་བཅས་ཚང་མ་ཤེས། ཁོ་མོས་ཨའུ་རེན་སུའུཡི་སྒྲུང་གཏམ་ནང་དུ་
བྲིས་པའི་ཁང་པའི་ནང་གི་འཛིན་ཆས་ལ་ཞིབ་འཇུག་བྱེད་པ་དང་། པ་འོལ་ཙ་ཁེ་དང་རྗོ་
ཅེ་སེན་གྱི“སྒྲུང་གཏམ་ཀློག་ནས་དེའི་ཁྲོད་ནས་རང་ཉིད་སྒེར་གྱི་འདོད་བློ་ཁེངས་ཐབས་
བྱེད། ཐ་ན་ཟ་མ་ཟ་སྐབས་ཀྱང་ཁོ་མོས་དཔེ་དེབ་ལྟ་བ་དང་། ཆ་ལི་ཁ་སྤྲོད་དུ་བསྡད་ནས་ཁོ་
མོ་ལ་སྨྲ་བ་རྗོད་སྐབས། ཁོ་མོ་ནི་དཔེ་དེབ་ནང་མགོ་འཁོར་ནས་སྡོད་དོ། །ཁོ་མོས་དཔེ་དེབ་
ལྟ་རིམ་བཞིན་སྒེར་པའི་སྐུ་ངོའི་སྐོར་ཡིད་ལ་འཆར། ཐ་ན་དཔེ་དེབ་ནང་གི་མི་སྣ་དང་
སྒེར་པའི་སྐུ་ངོ་དབར་འབྲེལ་བ་ཞིག་བཟོས་ཏེ་སྒེར་པའི་སྐུ་ངོ་ལྟེ་བར་བྱས་པའི་འབྲེལ་
ལམ་གྱི་འཁོར་རྒྱ་ཇེ་ཆེ་ནས་ཇེ་ཆེར་འགྲོ་བ་དང་། ཁོང་གི་མགོ་བོའི་ཐོག་གི་འོད་ཟེར་ཡང་
ཇེ་རིང་ནས་ཇེ་རིང་དུ་སོང་སྟེ། མཐར་འོད་ཟེར་དེ་ཁོང་གི་བཞིན་རས་ལས་འཕོས་ཏེ་རྨི་
ལམ་ནང་གི་བཞིན་རས་གཞན་དག་ཐོག་འཕྲོས་སོ། །
ཨི་མ་ཡི་སྣང་བར་ཕ་རི་སི་ནི་རྒྱ་མཚོ་ལས་ཀྱང་རབ་རིབ་ཆེ་བ་དང་། དེ་ཉིད་གསེར་
ཆུ་བྱུག་པའི་དངུལ་མདོག་གི་མཁའ་དབུགས་ཁྲོད་དུ་འོད་ཆེམ་ཆེམ་འཕྲོ། འོན་ཀྱང་ཟིང་
ཟིང་ལོང་ལོང་གི་འགྲོ་བ་སེམས་ཅན་དག་ཀྱང་རིགས་སོ་སོར་དགར་ཆོག་མོད། ཨི་མ་
ཡིས་མཐོང་བ་ནི་རིགས་གཉིས་གསུམ་རང་ལགས་ཏེ། དེ་ལས་རིགས་དང་པོ་ནི་ཕྱི་འབྲེལ་
དཔོན་རིགས་ཡིན་ཞིང་། ཁོང་ཚོ་ནི་གྱང་ལྡེབས་སུ་ཤེལ་གྱི་མེ་ལོང་གིས་གང་བའི་ཚོམས་
ཆེན་ནང་འཚོ་བ་སྐྱེལ་བ་དང་། རྐང་འོག་གི་མཐིལ་གཅལ་ལས་འོད་མདངས་ཆེམ་ཆེམ་
འཕྲོ། འཇོང་དབྱིབས་ཅོག་ཙེའི་ཐོག་གསེར་ཤན་སྐུད་པའི་མཐའ་ཆགས་བཏང་བའི་
ངང་ཆེན་གྱི་རས་སྤུ་མ་བཏིང་། དེ་གར་གཟབ་གོས་རིང་ཡང་རིང་། གསང་བ་ཟབ་ཀྱང་
ཟབ། འཛུམ་མདངས་འོག་ཏུ་གབ་པའི་སེམས་འཚབ་བློ་མ་བདེ་མང་ཡང་མང་། རིགས་
གཉིས་པ་ནི་སྐུ་ངོ་ས་དབང་གི་ལྷ་ལྕམ་སྐུ་ཞབས་ཚོའི་ཉེ་འབྲེལ་གྱི་སྐྱེ་བོ་དག་ཡིན་ཞིང་།
ཁོང་ཚོའི་བཞིན་རས་དཀར་ལ་སྣུམ་ཞག་མེད། ཕྱི་དྲོའི་ཆུ་ཚོད་བཞི་པར་གཞི་ནས་མལ་
ལས་ལངས། བུད་མེད་ཚོ་ནི་ཡིད་དབང་འཕྲོག་པའི་ལྷ་ཡི་ཕོ་ཉ་འདྲ། གོས་ཤམ་གྱི་མཐའ་
སྒྲིལ་ནི་དབྱིན་ཇིའི་ཕར་ཆིན་ཡིན། སྐྱེས་པ་ཚོ་ནི་ཤེས་འཇོན་ངོམ་ས་མ་རྙེད་པའི་ལས་
མེད་ཕལ་པའི་རིགས་ལགས་ཤིང་། བག་མེད་ལོངས་སྤྱོད་དགའ་སྐྱིད་དཔལ་ལ་རོལ་ཕྱིར་
བཞོན་རྟ་ཆད་ཆད་རྒྱུག་པར་ཡ་མི་ང་། དབྱར་གྱི་དུས་སུ་པ་ཏེ་ཆུ་ཚན་དུ་ཚ་གཡོལ་ལ་
འགྲོ། མཐར་ན་སོ་བཞི་བཅུ་ལ་སོན་ཁར་ཤུལ་བཞག་རྒྱུ་ནོར་ཡོད་པའི་བུ་མོ་ཞིག་མནའ་
མར་བླངས་ཏེ་བློ་ཁ་རྫོགས། རིགས་གསུམ་པ་ནི་ཚོན་མདོག་རྣམ་པར་བཀྲ་ཞིང་ཁྱུ་དང་ཁྱུ་
སྒྲིག་པའི་རིག་གནས་པ་དང་། གར་སྟེགས་ཐོག་གི་སྐར་ཆེན་ཡིན་ཞིང་། ཁོང་ཚོ་ནམ་ཕྱེད་
ཡོལ་རྗེས་གཞི་ནས་ཨར་ཁང་གི་གསོལ་ཚིགས་ཁང་གི་སྡོད་གནས་ཀ་པའི་ནང་བུད་མེད་
འདྲ་མིན་དང་ལྷན་དུ་གནས་ཏེ་ལཱ་སྒྲོན་གྱི་འོག་ཏུ་ཟ་བཏུང་དང་རྩེད་འཇོར་རོལ་བར་བྱེད་
དོ། །མི་དེ་རིགས་ཀྱི་དངུལ་འཛད་གྲོན་གཏོང་སྟངས་རྒྱལ་ཕྲན་གྱི་རྒྱལ་པོ་ལས་ཀྱང་ལྷག་པ་
དང་། བློ་རྒྱ་ཆེ་ལ་སྟོང་བསམ་གྱི་དྲན་རྒྱུ་ཤིན་ཏུ་རྒོད། ཁོང་ཚོའི་འཚོ་བ་སྐྱེལ་སྟངས་ནི་སྤྱིར་
བཏང་བ་གཏན་ནས་མིན་པར་གནམ་སའི་དབར་དང་དྲག་ཆར་རླུང་འཚུབ་ཁྲོད་དུ་ཁོང་
ཚོ་ནི་རྡོག་ཏུ་ཐོན་པ་ལྟར་དུ་སྣང་། མི་རིགས་གསུམ་པོ་དེ་དག་ཕུད་པའི་སྐྱེ་བོ་དག་ནི་མི་
ཚོགས་ཀྱི་རྒྱ་མཚོའི་ནང་ཐིམ་པས་ཨི་མ་ཡི་བསམ་བློའི་ནང་དུ་གཏན་འཁེལ་བའི་གནས་
བབ་གང་ཡང་མེད་པ་ནི། ཁོང་ཚོ་ཐོག་མ་ནས་གཞི་མ་གྲུབ་པ་ལྟར་དུ་སྣང་། དེའི་ཁར་བྱ་
དངོས་གང་རུང་ཁོ་མོ་དང་ཇི་ཙམ་ཉེ་བ་དེ་ཙམ་བསམ་བློ་གཏོང་འདོད་གཏན་ནས་མེད།
ཁོ་མོའི་མཐའ་འཁོར་གྱི་གསོན་ཤུགས་མེད་པའི་ཞིང་ཐང་དང་། གླེན་རྟགས་དོད་པའི་
གྲོང་མི་དཀྱུས་མ། སྤྱིར་བཏང་གི་འཚོ་བ་སྐྱེལ་སྟངས་སོགས་ཚང་མ་ཁོ་མོའི་སྣང་བར་
འཇིག་རྟེན་ཐོག་གི་རྒྱུན་གཏན་མིན་པའི་སྣང་ཚུལ་ཞིག་ཏུ་མཐོང་བ་དང་། སྟབས་མ་
ལེགས་པར་སོ་སོ་རང་ཉིད་དམིགས་བསལ་གྱི་ཁོར་ཡུག་དེའི་ནང་དུ་ལྷུང་བར་ངོས་འཛིན།
དེ་ལས་ལྡོག་སྟེ་དེ་མིན་གྱི་འཇིག་རྟེན་ནི་ཡངས་ཤིང་མུ་མཐའ་མི་མངོན་པ་དང་། བདེ་སྐྱིད་
རྫོགས་ལྡན། མཛའ་བརྩེ་འབུམ་གྱིས་གང་བ་ཞིག་ཏུ་མངོན། ཁོ་མོ་འདོད་ཞེན་གྱིས་རབ་
ཏུ་བཟི་ནས་དབང་པོས་མྱོང་དུ་རུང་བའི་རྒྱས་སྤྲོས་གང་ཞིག་སེམས་ཀྱི་བདེ་སྐྱིད་རང་དུ་
མཐོང་བ་དང་། ཕྱི་ཕྱག་རྒྱའི་ཉམས་འགྱུར་གང་ཞིག་ནང་བསམ་པའི་བརྩེ་དུང་ཟབ་མོ་རང་
དུ་མངོན། འོ་ན་ཕོ་མོའི་བརྩེ་དུང་ཡང་རྒྱ་གར་གྱི་ཡ་མཚན་ཅན་གྱི་རྩི་ཤིང་ཇི་བཞིན་ཞིབ་
རྨོ་ཞིབ་ལས་བྱ་ཡུལ་གྱི་ས་རྒྱུ་དང་། དྲོད་གཤེར་འཛོམས་པའི་ནམ་དུས་ཤིག་དགོས་པ་མ་
རེད་དམ། དཀར་གསལ་ཟླ་འོད་འོག་གི་ཤུགས་རིང་ནར་ནར་དང་། འབྲལ་མར་མི་ཕོད་
པའི་འཐམ་འཁྱུད། མཆི་མའི་ཐིགས་པས་འཚོས་པའི་ལག་ཟུང་ལ་སོགས་གཟུགས་ཁམས་
ཀྱི་གཟུངས་ཁྲག་རབ་ཏུ་འཁོལ་བ་དང་སེམས་ཁམས་ཀྱི་བརྩེ་དུང་ཕྲ་མོ་དེ་དག་གཟིམ་ཤག་
ཆེ་མོའི་སྒེའུ་ཁུང་ཕྱིའི་རབ་གསལ་དང་འབྲལ་དུ་རུང་ངམ། གཟིམ་ཤག་ཆེ་མོའི་ནང་ད་
གཟོད་དལ་བྲེལ་བྲལ་བའི་ལོ་ཟླ་དང་། དར་གྱི་ཁྲ་ཡོལ་བསྒར་བའི་ཁྲ་མ། མཛེས་སྡུག་ལྡན་
པའི་མལ་ཁང་། མཐུག་ལ་འབོལ་བའི་ས་གདན། ལོ་འདབ་རྒྱས་པའི་ཁོག་མའི་ནང་གི་ལྗོན་
དབྱིབས། སྟེགས་བུའི་སྟེང་གི་མལ་ཁྲི། གཞན་ཡང་རིན་ཆེན་ནོར་བུའི་དོ་ཤལ་དང་ལས་
གོས་སྤམ་པའི་གཟིམ་དཔོན་དང་ཞལ་ཏ་མའི་ཚོགས་ཀྱིས་བསྐོར་ཡོད་ཨང་
སྦྲག་ཚིགས་ཀྱི་ལག་གཡོག་ཆུང་ཆུང་དེ་ཉིན་ལྟར་ཞོགས་པ་རྒོད་མ་ཁྲུད་པར་ཡོང་གི་
ཡོད་ཅིང་། ཁོའི་རྐང་པར་ཨུ་སུ་མེད་པར་རས་ལྷམ་ཞིག་གྱོན་པ་དང་། ཕྱི་གོན་རལ་རྡོལ་
ཡིན་པ། དོར་ཐུང་གྱོན་པའི་རྟ་གཡོག་ཆུང་ཆུང་ཞིག་ཡོད་པ་ཡང་རྒྱགས་ཚད་རེད། ཁོ་ནི་
ལས་ཀ་གྲུབ་རྗེས་སོ་སོ་ལོག་སོང་ནས་ཉིན་གང་ཡོང་གི་མ་རེད། དེ་ཡང་ཆ་ལི་ལོག་སླེབས་
ན་སོ་སོས་བཞོན་རྟ་རྟ་རའི་ནང་འདོགས་པ་དང་རྟ་སྲབ་དང་ཐུར་མགོ་བཤུས་མཚམས་
གཡོག་མོས་གཟན་རྩྭ་ཆག་པ་ཞིག་འཁྱེར་ནས་རྟའི་བྲེས་ནང་འགྲེམས་པ་ལས་དེ་མིན་
གཞན་དག་ལས་མི་དགོས།
གཡོག་མོ་ཎ་ཐ་ཞི་མིག་ཆུ་ཆད་མེད་གཏོང་བཞིན་ཡུལ་ཐོ་ཏེ་ནས་ཁ་བྲལ་རྗེས་ཨི་
མ་ཡིས་ཁ་ལ་ཉན་པའི་དྭ་ཕྲུག་ལོ་བཅུ་བཞི་ཙམ་པ་ཞིག་གཡོག་མོར་བསྐོང་། གཡོག་མོ་
ཆུང་ཆུང་ལ་རས་ཞྭ་ནི་གྱོན་དུ་མི་འཇུག ཨ་ལན་སྟེར་སྐབས “ཁྱེད” བརྗོད་མི་རུང་
བར “ལྕམ་སྐུ་ཞབས” ཞེས་འབོད་དགོས་པ་དང་། ཆུ་དཀར་ཡོལ་གང་འདེགས་པར་ཡང་
འདེགས་ཁྲོལ་ནང་དུ་འཇོག་དགོས་པ། གཟིམ་ཆུང་ནང་མ་འཛུལ་སྔོན་ལ་སྒོ་བརྡུང་དགོས་
པ་སོགས་ཀྱི་སློབ་སྟོན་བྱས། མོ་ལ་གྱོན་གོས་ཨུར་ཏི་རྒྱག་སྟངས་དང་། ཨི་མ་སོ་སོ་ལ་གྱོན་
པ་གཡོག་རོགས་བྱེད་སྟངས་སོགས་བསླབ་སྟེ་མོ་གམ་བཅར་ཞལ་ཏ་མ་ཞིག་ཏུ་གསོ་སྐྱོང་
བྱེད་དགོས་སྙམ། གསར་དུ་འབྱོར་བའི་གཡོག་མོ་ཆུང་ཆུང་ལྕམ་སྐུ་ཞབས་ཀྱི་སྤྱན་ལ་འགྲོ་
པོ་ཡོང་བའི་ཕྱིར་ཁ་ལ་ཉན་ཞིང་འཁང་ར་མི་བྱེད། ལྕམ་ཆུང་གིས་རྒྱུན་གཏན་ཤུར་ཅོག་ལ་
སྒོ་ལྕགས་མི་རྒྱག་པས་གཡོག་མོ་ཆུང་ཆུང་ཧྥེ་ལེ་ཞིས་དགོང་ལྟར་རེ་བཞིན་ཀ་ར་རྡོག་རེ་
བརྐུས་ཏེ་དགོང་མོའི་སྨོན་ལམ་གྲུབ་རྗེས་སོ་སོ་གཅིག་པུར་ཉལ་སའི་ནང་ལོངས་སྤྱོད་བྱེད།
ཕྱི་དྲོ་རེས་འགར་ལྕམ་ཆུང་ཐོག་ཁང་ནང་དུ་སྡོད་དུས་མོ་ཡང་ཁ་སྤྲོད་ཀྱི་སྦྲག་ཚིགས་
སུ་སོང་ནས་རྟ་གཡོག་དང་ཁ་བརྡར་གློད་དེ་སྡོད།
ཨི་མ་ཡི་ལུས་ལ་ཁང་པའི་ནང་སྡོད་སྐབས་གྱོན་རྒྱུའི་ཕྱྭ་རིང་གོང་ཆེན་ཞིག་གྱོན།
སྟོད་ལ་དཀྲིས་པའི་སྟོད་ལྷེ་དང་གོང་བའི་དབར་ནས་སུལ་རིས་བསྒྲིགས་པའི་འོག་འཇུག་
ཕྱིར་མངོན་ཡོང་བ་དེའི་ཐོག་གསེར་གྱི་ཐེབ་ཆི་གསུམ་བསྒར་འདུག ཁོ་མོའི་སྐེད་པར་
འཛར་ཕོད་ཆེན་པོའི་སྐེད་རགས་བཅིངས། རྐང་པར་འདྲུད་ལྷམ་ཟིང་དཀར་ཞིག་གྱོན་པ་
དེའི་གཉའ་གོང་ཐོག་ཐི་གུ་ལེབ་མོ་ཞིག་ཕྲེད་དུ་བཅིངས། ཁོ་མོར་འཕྲིན་ཡིག་བསྐུར་ཡུལ་
གྱི་མི་མེད་ཀྱང་ཁོ་མོས་སྣག་རྫོབ་སིམ་བྱེད་ཤོག་བུ་དང་། སྨྱུ་གུ ཡིག་ཤོག་བཅས་ཉོས། ཁོ་
མོས་མཛེས་ཆོས་སྒྲོམ་སྟེགས་ཐོག་གི་ཐལ་རྡུལ་དག་རྡབ་ཙམ་བྱས་པ་དང་། ངོ་ཤེལ་ལ་ལྟ་
ཙམ་བྱས། དཔེ་དེབ་ཅིག་བླངས་ཏེ་སྣང་མེད་ངང་དེབ་དེ་ཉིད་པུས་མོའི་སྟེང་དུ་གློད། ཁོ་མོ་
ཡུལ་སྐོར་དུ་འགྲོ་འདོད་ལ་ཡེ་ཤུའི་དབེན་གནས་སུ་ལོག་པར་འདོད། ཁོ་མོ་འཆི་འདོད་ལ་
ཕ་རི་སིར་འགྲོ་ཡང་འདོད།
ཆ་ལི་ནི་ལྷགས་རླུང་ལྡང་བ་དང་གངས་ཆར་བབ་དུས་གང་རུང་ལ་མི་ལྟོས་པར་རྟག་
ཏུ་བཞོན་རྟ་བཅིབས་ཏེ་གང་སར་འགྲོ་དགོས། ཁོས་ཞིང་པའི་ཁྱིམ་དུ་ཟས་ལ་སྒོ་ང་རྔོས་མ་
ཟ་བ་དང་། བརླན་ཞིང་གཤེར་བའི་ནད་པའི་ཉལ་གོས་ནང་ལག་པ་བརྐྱངས། ཁྲག་གཏར་
བའི་ཚེ་ནད་པའི་ཁྲག་གིས་ངོ་གདོང་ནི་སྦགས། འཆི་ཁའི་ནད་པའི་དབུགས་རིང་ཧར་
ཧར་ནི་ཉན། གསང་སྤྱོད་ནང་དུ་ནད་པའི་ཆབ་གཅིན་བརྟག བཙོག་ལ་དྲི་ངན་བྲོ་བའི་
ནད་པའི་གོས་ནི་བརྫེས་པ་སོགས་དཀའ་སྡུག་ཇི་ཙམ་མྱོང་ཡང་། དགོང་རེ་བཞིན་ཁྱིམ་དུ་
ལོག་སྐབས་དྲོད་ལམ་ལམ་གྱི་དྲོད་ཐབ་དང་། ཟས་ཆོག་ཆོག་གི་ཟ་མ། སྐྱིད་སྣང་དོད་པའི་
འཛིན་ཆས། ད་དུང་མཛེས་ཆོས་ཀྱིས་རབ་ཏུ་བརྒྱན་པའི་ཆུང་མ་བཅས་ཀྱིས་ཁོ་བསྒུགས་
ནས་ཡོད་ཅིང་། ཁོ་མོའི་ལུས་ཐོག་ནས་ཡིད་དབང་འཕྲོག་ནུས་ཤིག་དང་། གང་འོང་ཆ་
མེད་ཀྱི་བསུང་ཞིམ་ལྡང་བས། ཁོ་མོའི་གཟུགས་ཁམས་ཀྱིས་ཁོ་མོའི་ནང་གོས་ཀྱང་དྲི་
བསུང་གིས་སྦགས་མེད་དམ་སྙམ།
ཨི་མ་ཡི་དྲན་རྒྱུ་རྒོད་པའི་བྱེད་སྟངས་མང་པོ་ཞིག་གིས་ཆ་ལི་སྤྲོ་བ་རབ་ཏུ་བརྟས།
སྐབས་འགར་ལཱ་སྒྲོན་སྒྲོན་སྟེགས་ཐོག་བཟོ་ལྟ་དཔེ་གསར་གྱི་ཤོག་དྲས་རི་མོ་ཞིག་འཇོག་
པ་དང་། སྐབས་འགར་ཁོའི་ཕྱུ་པའི་མཐའ་ཆགས་གསར་དུ་བརྗེ་བ། སྐབས་འགར་གཡོག་
མོས་ཚིག་རིལ་ཐེབས་པའི་སྤྱིར་བཏང་གི་ཚལ་རིགས་ལ་ཡང་མིང་གསར་པ་ཞིག་འདོགས་
པས་ཁོས་ཞིམ་མདོག་དང་བཅས་གཙང་མར་ཟ། ཁོ་མོ་རུ་ཨང་དུ་སྡོད་སྐབས་གཟིམ་ཤག་
ཆེ་མོའི་ལྕམ་སྐུ་ཞབས་ཁ་ཤས་ཀྱི་ཆུ་ཚོད་ཐག་པའི་ཐོག་མཛེས་རྒྱན་ཕྲེང་ཤལ་ཆུང་ཆུང་
བཏགས་པ་མཐོང་མྱོང་བས་ཁོ་མོས་སོ་སོ་ལ་ཡང་ཕྲེང་ཤལ་གཅིག་ཉོས། ཁོ་མོས་དྲོད་ཐབ་
སྟེང་དུ་གཡུ་རྩིའི་མེ་ཏོག་བུམ་པ་ཞིག་བསྒྲིགས། ཡུན་རིང་མ་སོང་བར་བ་སོའི་ཁབ་སྐུད་
ཀྱི་སྒམ་ཆུང་ཞིག་དང་དངུལ་ཆུ་བཏང་བའི་མཛུབ་ལྕིབས་ཤིག་ཀྱང་བསྒྲིགས། ཆ་ལི་རྒྱན་
སྤྲོས་དེ་དག་ལ་ཇི་ཙམ་རྨོངས་པ་དེ་ཙམ་གྱིས་ཉམས་དང་བཅས་པར་མཐོང་བས། དེ་དག་
གིས་ཁོའི་ཚོར་བ་བདེ་ལ་ཁྱིམ་ཚང་དྲོ་སོབ་སོབ་ཏུ་སྣང་བས། དེ་ནི་ཁོའི་མི་ཚེའི་ལམ་བུ་
དོག་པོའི་ཐོག་བཏིང་བའི་གསེར་གྱི་ཕྱེ་མའོ། །
ཁོའི་གཟུགས་གཞི་ཐང་ལ་བཞིན་མདོག་བཟང་བ་དང་། གྲོང་གསེབ་ཏུ་སྐད་གྲགས་
རགས་ཙམ་ཆོད་ཟིན། གྲོང་གསེབ་པས་ཁོ་ལ་དགའ་པོ་བྱེད་དོན་ནི་ཁོ་ལ་སྒྲོབ་ཉམས་
གཏན་ནས་མེད། ཁོས་ཕྲུ་གུ་ཆུང་ཆུང་ཐུག་ན་མགོ་ཕུར་ཕུར་བྱེད་པ་དང་། ཨར་ཁང་གི་
སྒོ་ཐེམ་མི་འགོམ། ཁོའི་སྤྱོད་ལམ་ཐོག་ནས་མི་ཚོས་ཁོ་ལ་བློ་གཏད་བཅོལ་བར་བྱེད། ཆམ་
ནད་དང་བྲང་ཁོག་གི་གཉན་ཚད་བཅོས་རྒྱུ་དེ་ནི་ཁོའི་ལག་རྩལ་ཡག་ཤོས་དེ་ཡིན། ནད་
པ་ཤི་རྗེས་རྙོག་དྲ་འཚོལ་བར་ཡོང་དོགས་ལ་ཆ་ལི་ལྷག་པར་སྐྲག དོན་དུ་ཁོས་བྲིས་པའི་
སྨན་ཤོག་ནི་རླུང་སྨན་དང་། སྐབས་འགར་སྐྱུག་སྨན་ཙམ་གྱི་ཁར། རྐང་པ་ཆུ་འཁོལ་ནང་
སྦོང་རྒྱུ་དང་སྲིན་འབུ་པད་པ་ལ་བརྟེན་ནས་ཁྲག་ངན་འཇིབ་སྟངས་ཙམ་ཡིན། ཁོ་ཕྱི་
བཅོས་གཤག་ལས་ལ་གཏན་ནས་མི་སྐྲག མི་ལ་ཁྲག་གཏར་སྐབས་ནི་རྟ་ལ་ཁྲག་གཏར་བ་
ཇི་བཞིན་ཐག་ཆོད་པ་དང་། སོ་འབུད་པའི་ཚེ་ལག་ཤུགས་ཆེ་བ་ལ་ནི་ལྕགས་ཀྱི་སྐམ་པ་
ཞིག་དང་གཉིས་སུ་མེད།
མཐར་དར་སོའི་རྗེས་སྙེག་ཆེད་སྨན་པའི་ལག་རོགས་ཞེས་པའི་དུས་དེབ་ཅིག་
མངགས་ཉོ་བྱས། དགོང་ཟས་གྲུབ་རྗེས་ཁོས་ཤོག་ལྷེ་རེ་གཉིས་ཀློག་པར་བྱེད་ནའང་ཁང་
པའི་ནང་ཚ་དུབ་ཆེ་ལ་དགོང་ཟས་འཇུ་བཞིན་པའི་སྐབས་ཡིན་པས་སྐར་མ་ལྔ་ཡང་མི་
འགོར་བར་གཉིད་ལ་ཤོར། ཁོ་ཕར་ཕྱོགས་སུ་བསྡད་དེ་ལག་གཉིས་ཀྱིས་ཨོག་མ་སྐྱོར། སྐྲ་
ལོ་ནི་རྟ་ཕོའི་གཟེ་སྤུ་ཇི་བཞིན་འཛིང་ཞིང་ལྷུག་པས་སྒྲོན་སྟེགས་ཀྱི་རྐང་སྒྲོམ་ཡང་སྒྲིབ།
ཨི་མ་ཡིས་མཐོང་སྐབས་དཔུང་པ་རོང་ཙམ་བྱ་རྒྱུ་ལས་མ་འདས། ཁོ་མོའི་སེམས་ལ། དྲེད་
པོ་མོ་ལ་ཁྱོ་ག་འདི་ལས་དྲགས་ཙམ་ཞིག་མ་འབྱོར་བ་ཅི་ཡིན་ནམ། མ་མཐར་ཁ་གྲག་
རྒྱུ་མེད་ནའང་མཚན་ཕྱེད་དབར་རིག་པ་བསྒྲིམས་ནས་དཔེ་དེབ་ཀློག་མཁན་ཞིག་ཡིན་
དགོས་ཨང་། དེ་ལྟར་ན་ལོ་དྲུག་ཅུར་སླེབས་སྐབས་གྲུམ་བུའི་ནད་ཀྱིས་ཟིན་ཀྱང་ཁོའི་ལུས་
པོར་ལེན་པོ་དེ་ཙམ་མེད་པའི་གཟབ་གོས་ཐོག་ཏུ་མ་མཐར་ཡང་གཟེངས་རྟགས་ཁ་ཤས་
འདོགས་རྒྱུ་ཡོང་སྲིད་ཨང་། ཁོ་མོའི་ད་ལྟའི་རུས་མིང་སྟེ། བྷོ་ཝ་རི་ཞེས་པའི་རུས་མིང་འདི་
སྐད་གྲགས་ཡོངས་སུ་ཆོད་ནས་དེབ་ཁང་ནང་དུ་དེའི་སྐོར་གྱི་དཔེ་དེབ་ཉོ་རྒྱུ་ཡོད་པ་དང་།
ཚགས་པར་ཐོག་རྒྱུན་དུ་མཐོང་རྒྱུ་ཡོད་པ་གང་ཞིག ཧྥ་རན་སི་ཡོངས་སུ་མི་ཤེས་པའི་
མི་གཅིག་ཀྱང་མེད་པ་ཞིག་ཏུ་གྱུར་ན་ཅི་མ་རུང་སྙམ། འོན་ཀྱང་ཆ་ལི་ནི་སྙིང་རུས་དང་
བློ་སྟོབས་ཅི་ཡང་མེད་པའི་མི་ཞིག་རེད། ཡུལ་དབྱི་ཧྥུ་ཐོ་རུ་སྨན་པ་ཞིག་ཡོད་ཅིང་། ཉེ་
ཆར་དེ་དང་མཉམ་དུ་ནད་པ་ཞིག་ལ་བརྟག་དཔྱད་བྱེད་སྐབས་ནད་པའི་ཉལ་ཁྲིའི་འགྲམ་
དང་ནད་པའི་ཁྱིམ་མིའི་མདུན་དུ་ཆ་ལི་མགོ་བོ་བཏེགས་རྒྱུ་མེད་པ་བཟོས། ཆ་ལི་དགོང་
མོ་ཁྱིམ་དུ་འབྱོར་ནས་དེའི་སྐོར་བརྗོད་པ་ན་ཨི་མ་རབ་ཏུ་ཁྲོས་ནས་སྨན་པ་དེར་ཁ་རྡུང་
བཏང་བས་ཆ་ལི་ནི་སེམས་འགུལ་ཚད་མེད་ཐེབས་ནས་མིག་ཆུ་ཁྲུམ་ཁྲུམ་དུ་ཤོར་བ་དང་
ཨི་མ་ཡི་དཔྲལ་བར་འོ་སྦྱར། ཁོ་མོ་ཁ་སྐྱེངས་ལ་ཁོང་ཁྲོ་ལངས་ཐག་ཆོད་ནས་རང་ཉིད་
ཀྱི་ཁོང་ཁྲོ་འཇགས་ཕྱིར་ཆ་ལི་རྡུང་བར་འདོད། ཁོ་མོ་ཡར་ལངས་ཏེ་སྒེའུ་ཁུང་ཕྱེ་བ་དང་
མཁའ་དབུགས་གསར་པ་ཤུགས་ཀྱིས་རྔུབ་ནས་སོ་སོའི་ཁོང་ཁྲོ་འཇགས་ཐབས་བྱས།
“མི་ཡི་མུག་པ་འདི་ལྟ་བུ་ཨང་། ཡི་མུག་པ” ཞེས་ཁོ་མོ་ཨམ་གཙིགས་བསྡམས་ནས་ཆིག་ལབ་བརྒྱབ།
ཁོའི་ཐོག་ལ་ཁོ་མོ་སུན་སྣང་ཇེ་ཆེར་སོང་ཞིང་། ཁོ་ན་ཚོད་ཆེ་རུ་འགྲོ་བ་དང་བསྟུན་
ནས་འགུལ་སྐྱོད་ཀྱང་ཇེ་ཁོབ་ཏུ་འགྲོ་བ་དང་། ཡ་རབས་མ་ཡིན་པའི་བྱེད་སྟངས་ཇེ་མང་
དུ་འགྲོ་ཞིང་། ཤིང་འབྲས་ཟ་སྐབས་ཤེལ་བུམ་སྟོང་པའི་ཁེབས་གཅོད་ཀྱིས་ཤིང་ཏོག་བཏུབ་
པ་དང་། ཟ་མ་གྲུབ་རྗེས་ལྕེས་སོ་ལྡག་པ། ཀྲུམ་ཁུ་འཐུང་བའི་ཚེ་ཧུབ་རེ་ལ་མིད་ཁྱུར་གྱི་
ཀོག་སྒྲ་ཐེངས་རེ་ཐོན། ད་ཆ་ལུས་ཤ་འཕེལ་འགོ་ཚུགས་པས་དང་ཐོག་ནས་ཆེ་རྒྱུ་མེད་པའི་
འདྲེན་བྱེད་གཉིས་སྐྲང་སྦོས་ཐེབས་པ་ལྟ་བུའི་མཁུར་མགོས་གྱེན་དུ་བཙིར་ནས་ཧ་ལམ་ཡ་
ཁུང་དང་ཐག་ཉེ་རུ་སོང་བའི་སྣང་བ་སྟེར།
ཁོས་གྱོན་གོས་གོན་སྐབས་ཨི་མ་ཡིས་སྐབས་འགར་ཐེར་མའི་འོག་འཇུག་གི་གོང་པ་
སྟོད་ཐུང་ཁན་སྦྱར་གྱི་འོག་ལ་འཇུག་པ་དང་། གོང་དཀྲིས་དཀྲི་སྐྱོར་བྱེད་པ། ཁོས་དབྱུག་
མི་བྲ་བའི་ཚོས་ཞུས་ཟིན་པའི་ལག་ཤུབས་གཞོགས་གཅིག་ལ་འདོར། འོན་ཀྱང་དེ་དག་
ཚང་མ་ཁོས་བསམ་པ་ལྟར་གྱི་ཁོའི་ཆེད་དུ་མ་ཡིན་པར། དེ་ནི་རྦད་དེ་ཁོ་མོ་སོ་སོའི་ཆེད་
དུ་ཡིན་ཞིང་། ཁོ་མོའི་ཞེན་ཕྱོགས་དང་མོས་ཕྱོགས་ཁོའི་ལུས་ཐོག་ཏུ་རྒྱ་བསྐྱེད་ནས་མིག་
ལ་མི་འགྲོ་བའི་དངོས་པོ་མཐོང་ཚེ་རླུང་ལངས་ཀྱི་ཡོད། སྐབས་འགར་ཁོ་མོས་ཀྱང་ཁོ་ལ་
སོ་སོས་བལྟས་མྱོང་བའི་དཔེ་དེབ་ཀྱི་སྐོར་དཔེར་ན་སྒྲུང་གཏམ་ནང་གི་དུམ་བུ་ཞིག་དང་།
ཟློས་གར་གསར་པའི་དུམ་བུ་ཞིག ཡང་ན་ཚགས་པར་ཐོག་ནས་མཐོང་བའི “མཐོ་རིམ་
མི་དྲག” སྐོར་གྱི་གཏམ་རྒྱུད་ཡ་མཚན་ཞིག་གི་སྐོར་གླེང་བར་བྱེད། ཅིའི་ཕྱིར་ཞེ་ན་ཆ་
ལི་གང་ལྟར་སྐྱེ་བོ་ཞིག་ཡིན་པ་དང་ཁོ་ལ་ཉན་བྱེད་ཀྱི་རྣ་ཅོག་དང་། སྨྲ་བྱེད་ཁ་ཡོད་པས་
ལགས་ཤིང་། ཁོ་མོས་སོ་སོའི་རྔོན་ཁྱི་ཆུང་ཆུང་ལ་ཡང་སེམས་ནང་གི་སྐད་ཆ་ཤོད་པ་མ་
ཡིན་ནམ། གལ་ཏེ་རྔོན་ཁྱི་མེད་ཚེ། ཁོ་མོས་ཕལ་ཆེར་དྲོད་ཐབ་ནང་གི་མེ་ཤིང་དང་དྲོད་
ཐབ་སྟེང་གི་ཆུ་ཚོད་ལ་ཡང་སེམས་ནང་གི་སྐད་ཆ་ཤོད་སྲིད།
འོན་ཀྱང་ཁོ་མོའི་རྣམ་ཤེས་ཀྱི་གཏིང་རུམ་དུ་སྔར་བཞིན་དོན་དག་གློ་བུར་བ་ཞིག་
ཐོན་རེ་བྱེད་པ་ནི། དཔེར་ན། མཚོ་ནང་དིམ་པའི་གྲུ་གཟིངས་ཀྱི་དེད་དཔོན་གྱིས་ཐག་རིང་
གི་རབ་རིབ་ཏུ་སྣང་བའི་སྨུག་པར་ཅེར་བཞིན་སྐྱ་ཡུག་ཡུག་གི་གྲུ་གཡོར་ཞིག་མཐོང་ལ་
རེ་བ་ཇི་བཞིན། ཁོ་མོས་རེ་ཐག་ཆད་པའི་འདྲེན་བྱེད་ཟུང་ཆེར་གདངས་ནས་ཁོ་མོའི་འཚོ་
བའི་དབེན་གནས་སུ་འཚོལ་ཞིབ་བྱེད། ཁོ་མོས་སྒུག་པའི་གོ་སྐབས་དེ་གོ་སྐབས་ཅི་འདྲ་
ཞིག་ཡིན་མིན་མི་ཤེས་ལ། ལྷགས་ཕྱོགས་གང་རུང་ཞིག་གིས་གོ་སྐབས་ཤིག་འཁྱེར་ཡོང་
ནས་ཁོ་མོ་མཚོ་ཁ་གང་འདྲ་ཞིག་ཏུ་འདེད་མིན་ཡང་མི་ཤེས། ཁོ་མོའི་འགྲམ་དུ་འབྱོར་བ་
དེ་གྲུ་ཆུང་ཞིག་གམ་ཡང་ན་ཐོག་རིམ་གསུམ་ལྡན་གྱི་གཟིངས་ཆེན་གང་ཞིག གྲུ་གཟིངས་
ཀྱི་སྒེའུ་ཁུང་བར་རྡག་རྡག་བླུགས་པ་ནི་སྡུག་བསྔལ་ཡིན་དང་ཡང་ན་བདེ་སྐྱིད་གང་ཡིན་
དེ་བས་ཀྱང་མི་རྟོགས། དེ་ལྟར་ན་ཡང་ཉིན་ལྟར་ཞོགས་པ་ཁོ་མོ་གཉིད་ལས་སད་སྐབས་
ཉིན་དེ་རང་ལ་གོ་སྐབས་འཕྲད་པའི་རེ་བ་བྱེད་པ་དང་། རྣ་ཅོག་ཀྲོང་ཀྲོང་གིས་ཉན། གོ་
སྐབས་སླེབས་པའི་སྐད་སྒྲ་ཐོས་རྒྱུ་མེད་པས་ཁོ་མོ་མལ་ལས་མྱུར་དུ་ལངས་ཏེ་འཚོལ་ཞིབ་
བྱེད་པ་དང་། ཉིན་བྱེད་ཆུ་ལྷའི་ཕང་པར་མ་བཞུད་བར་བཙལ། དགོང་མོ་ཞོགས་པ་ལས་
ཀྱང་ཡི་མུག་པས་རེ་བ་ཡོད་ཚད་ཉིན་ཕྱི་མར་བཅོལ།
སླར་ཡང་དཔྱིད་ཀ་འཆར་སོང་། ཁམ་སྡོང་ལ་མེ་ཏོག་རབ་ཏུ་བཞད་པའི་དུས་སུ་ཉོབ་
མདངས་ཆེ་བའི་དྲོད་རླུང་ལྡང་བས་ཁོ་མོ་དབུགས་ཀྱང་གཏོང་མི་བདེ་བར་གྱུར།
ཟླ་བ་བདུན་པ་འཆར་མཚམས། ཟླ་བ་བཅུ་པ་བར་ད་དུང་དུས་ཚོད་ཇི་ཙམ་ཡོད་
མིན་མཛུབ་རྩིས་རྒྱག་པ་དང་། སེམས་ནང་སྐུ་ངོ་ཨན་ཏེ་ཝེ་ལེ་ཁོང་གིས་ཝོ་པི་སྶ་རུ་ཡང་
བསྐྱར་ཞབས་བྲོའི་འདུ་ཚོགས་ཤིག་འཚོགས་ཀྱང་སྲིད་སྙམ། འོན་ཀྱང་ཟླ་བ་དགུ་པ་ཧྲིལ་
པོ་འདས་ཟིན་ཡང་མགྲོན་ཤོག་སྐྱེལ་མཁན་མེད་ལ། མགྲོན་དུ་འབོད་མི་ཡང་མ་བྱུང་།
རེ་ཆད་ཀྱི་རྗེས་ལ་སུན་སྣང་སླེབས་པས་ཁོ་མོའི་སེམས་པ་སླར་ཡང་སྟོང་ལྷང་ལྷང་དུ་གྱུར་
པ་དང་། སླར་ཡང་སྙིང་པོས་དབེན་ལ་རྫོགས་མཐའ་མེད་པའི་དུས་ཚོད་སྐྱེལ་འགོ་ཚུགས།
ད་ཆ་འགྱུར་ལྡོག་མེད་པའི་ཉིན་མོ་གཅིག་གི་རྗེས་ལ་གཅིག་མཐུད་ནས་བགྲང་གིས་
མི་ལང་ལ་བྱ་དངོས་གསར་པ་ཅི་ཡང་མཐོང་རྒྱུ་མེད། མི་གཞན་དག་གི་འཚོ་བ་ཡང་འཆར་
ཅན་ལས་དམིགས་བསལ་མེད་ཀྱང་མ་མཐར་འགྱུར་ལྡོག་ཡོང་བའི་གོ་སྐབས་སྔར་བཞིན་
ཡོད། སྟབས་ལེགས་ན་ད་དུང་འགྱུར་ལྡོག་ཆེན་པོ་ཡོང་སྲིད་པ་དང་། ཐ་ན་འཚོ་བའི་ཁོར་
ཡུག་ཧྲིལ་པོར་འགྱུར་ལྡོག་འགྲོ་སྲིད། འོན་ཀྱང་ཁོ་མོའི་ངོས་ནས་བཤད་ན་ལམ་འགྲོ་རྒྱུག་
པའི་གནས་ཚུལ་ཅི་ཡང་འཕྲད་མ་མྱོང་། དེ་ནི་ལས་རེད། ཁོ་མོའི་ངོས་ནས་བརྗོད་ན། མ་
འོངས་པ་ནི་མུན་པས་སྒྲིབ་པའི་ཁྱམས་རིང་ཞིག་ལགས་ཤིང་། ད་དུང་ཁྱམས་རིང་དེའི་སྣེ་
མོའི་སྒོ་ཡང་དམ་པོར་བརྒྱབ་པ་ཞིག་གོ །
ཀང་ཆིན་རོལ་ཆ་དཀྲོལ་ནས་ཅི་བྱེད། སུས་ཉན་གྱི་རེད་དམ། དེ་ལྟར་ཁོ་མོས་ཀང་
ཆིན་རོལ་ཆ་དཀྲོལ་གཏོང་ཡང་སྤངས། བདག་ཉིད་དར་གོས་སྤུ་མའི་ཕྱུ་རིང་ཕུ་ཐུང་གྱོན།
རོལ་དབྱངས་འདུ་ཚོགས་ཐོག་མཉེན་ལ་ལྡེམ་པའི་མཛུབ་མོས་ཨེ་ལ་ལན་པར་གྱི་རོལ་ཆ་
ཀང་ཆིན་གྱི་བ་སོའི་མཐེབ་བཀྱག་འདེགས་འཇོག་བྱེད་པའི་ཚེ། གསན་པ་པོའི་བསྔགས་
བརྗོད་དིར་དིར་བསིལ་རླུང་ཞིག་དང་འདྲ་བར་ཁོ་མོའི་གཡས་གཡོན་དུ་འཁོར་བའི་ཁོར་
ཡུག་དེ་འདྲ་ཞིག་མེད་པར། བདག་ཉིད་རང་གིས་རང་ལ་རྙོག་དྲ་བཟོས་ནས་ཅི་བྱེད། རོལ་
དབྱངས་ཡིན་ནམ་ཅི་དེ་སྦྱངས་ནས་ཅི་བྱེད། ཁོ་མོས་རི་མོའི་སམ་ཊ་དང་ཚེམ་དྲུབ་ཀྱི་
ལག་ཆ་ཡང་གོས་སྒམ་ནང་དུ་དོར་ནས་བདག་པོ་མི་རྒྱག དེ་དག་གིས་ཅི་བྱེད། ཅི་བྱེད།
འཚེམ་བུའི་ཡོ་བྱད་ཀྱིས་ཀྱང་ཁོ་མོ་ལ་རླུང་སློང་བར་བྱེད།
“དཔེ་དེབ་ནི་ཡོངས་རྫོགས་བལྟས་ཟིན།” ཁོ་མོས་དེ་ལྟར་ཆིག་ལབ་བརྒྱབ།
དེས་ན་ཁོ་མོ་ལ་ལས་ཀ་ཅང་མེད་པས་མེ་སྐམ་དམར་པོར་མ་གྱུར་བར་བསྲེགས་
པའམ་ཡང་ན་ཆར་པ་བབ་པར་བལྟས་ནས་སྡོད།
རེས་གཟའ་ཉི་མར་དགོང་མོའི་སྨོན་ལམ་གྱི་དྲིལ་བརྡ་གྲག་པའི་ཚེ། ཁོ་མོ་སེམས་སྦུབ་
ལྷག་པར་དོག་པས་བེམ་པོ་ཞིག་དང་འདྲ་བར་དྲིལ་དབྱངས་འཛེར་འཛེར་དེ་ནན་གྱིས་
ཉན། ཁང་ཀླད་དུ་ཞི་མི་ཞིག་འདུག་པ་དེ་ཉིད་ཟླ་འོད་རབ་རིབ་འོག་ཏུ་སྒལ་ཚིགས་གཞུ་ལྟར་
བཀུག་ནས་དལ་གྱིས་བཞུད། གཞུང་ལམ་སྟེང་དུ་ལྷགས་པས་ཐལ་རྡུལ་དུམ་པ་ཞིག་བསླངས།
ཐག་རིང་ནས་སྐབས་འགར་ཁྱིའི་ཟུག་སྐད་ཐར་ཐོར་གྲག གདངས་མཚམས་སྟབས་བདེ་
བའི་དྲིལ་དབྱངས་མུ་མཐུད་གྲག་པ་དང་རིམ་པས་ཞིང་ཐང་སྟེང་དུ་ཡལ།
མཆོད་ཁང་ནང་གི་མི་རྣམས་ཕྱིར་ཐོན། བུད་མེད་ཚོ་ནི་འོད་ཐིང་ཐིང་གི་རྩི་བྱུགས་པའི་
ཤིང་ལྷམ་གྱོན། སྐྱེས་པ་ཚོ་ཁ་གོན་གསར་པ་བརྗེས་འདུག བྱིས་པ་ཚོ་ཞྭ་མོ་མེད་པར་མི་རྒན་
པ་ཚོའི་མདུན་ནས་འཕག་མཆོང་རྒྱག་གིན་ཁོང་ཚོ་དང་མཉམ་དུ་རང་ཁྱིམ་ལ་ལོག ག་
དུས་ཡིན་ནའང་སྐྱེས་པ་ལྔ་དྲུག་ཅིག་མགྲོན་ཁང་གི་སྒོའི་མདུན་དུ་ཤེལ་བུམ་ཁ་གཅོད་ཀྱི་
རོལ་རྩེད་རྩེས་ནས་རྒྱན་པོ་འགྱེད་ཅིང་། ཁོང་ཚོ་ས་མ་རུབ་བར་རྒྱན་པོ་འགྱེད་ཀྱི་ཡོད།
དགུན་དུས་ལྷག་པར་གྲང་། ཞོགས་ལྟར་སྒེའུ་ཁུང་གི་ཤེལ་ཀོ་ལ་ཡང་བ་མོ་རིམ་པ་
གཅིག་ཆགས་ཀྱི་ཡོད་པས། སྒེའུ་ཁུང་ནས་འཕྲོས་ཡོང་བའི་ཉི་འོད་ནི་བ་སྤུའི་ཤེལ་ཀོ་ནས་
འཕྲོས་པ་ཇི་བཞིན་སྐྱ་ཐལ་ཐལ་དུ་མངོན་པ་དང་། སྐབས་འགར་ཉིན་གང་ཐལ་སྐྱ་ཕྱུར་
ཕྱུར་ལས་འགྱུར་ལྡོག་མེད། དགོང་དྲོའི་ཆུ་ཚོད་བཞི་པ་ནས་སྒྲོན་མེ་སྦར་རན།
གནམ་གཤིས་ལེགས་པའི་སྐབས་སུ་ཁོ་མོ་སྟེང་ཁང་ནས་བབས་ཏེ་སྐྱེད་ཚལ་ནང་
སྐྱོད། པད་ཚལ་ལོ་མའི་ཐོག་དངུལ་མདོག་གི་ཟིལ་པས་མཐའ་ཆགས་བཏང་འདུག ཕྱི་
གསལ་ནང་གསལ་གྱི་དངུལ་མདོག་སྐུད་པ་ཁ་ཤས་ཀྱིས་པད་ཚལ་གཉིས་མཉམ་དུ་སྦྲེལ།
བྱིའུ་སྐད་ཐོས་རྒྱུ་མེད་པས་ཚང་མ་དགུན་ཉལ་ལ་ཞུགས་ལྟར་སྣང་། གྱང་འགྲམ་གྱི་འབྲས་
ཤིང་ཐོག་གཟན་རྩྭ་བཀབ་འདུག རྒུན་འབྲུམ་སྡོང་པོའི་རྩ་ལག་ནི་ནད་ཀྱིས་མནར་བའི་
སྦྲུལ་ཞིག་དང་འདྲ་བར་གྱང་སྐྱིབས་སུ་ཉལ་འདུག གྱང་འགྲམ་དུ་ཉེ་བར་བཅར་ནས་ལྟ་
སྐབས་རྐང་ལག་མང་བའི་འབུ་སྦབ་ཆ་ཞིག་མཆིས། རིབ་མ་དང་ཐག་མི་རིང་བའི་ཐང་
ཤིང་གི་འོག་ཏུ་ཞྭ་མོ་ཟུར་གསུམ་བསྣབས་ཤིང་དཔེ་ཆ་འདོན་བཞིན་པའི་ཅུ་གང་ལས་
བཟོས་པའི་ལྷ་ཡབ་ཀྱི་འཇིམ་བརྙན་གྱི་ཞབས་གཡས་པ་མེད་པ་དང་། ཅུ་གང་འཁྱགས་
ནས་ཕྱི་སྐྱིབས་བུད་པ། ལྷ་ཡབ་ཀྱི་བཞིན་རས་ལ་རྐོང་སྐྱི་སྐྱེས་འདུག
ཁོ་མོ་ཡང་བསྐྱར་སྟེང་ཁང་དུ་ལོག་པ་དང་། སྒོ་བརྒྱབ། སོལ་མེ་དཀྲུགས་པས་དྲོད་
ཐབ་ནང་གི་དྲོད་རླུང་གིས་ཁོ་མོ་བཟི་ཐོམ་ཐོམ་དུ་གྱུར་པ་དང་། དེ་བས་སྦུབ་སུབ་དོག་
པོས་ཁོ་མོའི་སེམས་ཁམས་ལྗིད་ཏིག་གེར་མནན། གལ་ཏེ་ཁོ་མོ་ཤོད་དུ་བབས་ནས་གཡོག་
མོ་དང་སྨྲ་བ་འདྲ་བཤད་ན་སེམས་བག་ཡངས་སུ་འགྲོ་ངེས་མོད། ཁེངས་པ་སྐྱུང་མི་སྤོབས་
པས་བབ་མ་འདོད།
ཉིན་ལྟར་གྱི་དུས་ཚོད་གཅིག་མཚུངས་ཐོག གོས་ཆེན་གྱི་ཞྭ་མོ་ནག་པོ་གྱོན་པའི་
སློབ་ཆུང་གི་སློབ་སྤྱི་དེས་རང་ཁྱིམ་གྱི་སྒེའུ་ཁུང་ཕྱི་ལ་ཕྱེ། ཕྱི་གོན་ཐོག་དམག་གྲི་བཏགས་
པའི་ཉེན་རྟོག་པ་དེ་ཡང་ཁོ་མོའི་ཁྱིམ་གྱི་མདུན་ནས་འགྲོ། དགོང་དྲོ་དང་སྔ་དྲོའི་རིང་སྦྲག་
ཚིགས་ཀྱི་རྟ་གསུམ་བཞི་རེ་གྲལ་སྟར་འགྲིག་ནས་ཁྲོམ་ལམ་བརྒྱུད་ཆུ་རྫིང་འགྲམ་དུ་ཆུ་
འཐུང་བར་འགྲོ། ཨར་ཁང་ཆུང་ཆུང་ཞིག་གི་སྒོ་དྲིལ་སྐབས་སྐབས་ལ་རེ་གཉིས་གྲག སྐྲ་
བཞར་ཁང་གི་ཤེལ་ཁྲའི་ཐོག་ནམ་དུས་ཡོལ་བའི་དར་སོའི་གོས་རིས་ཤིག་སྦྱར་ཡོད་པ་དང་།
ད་དུང་བུད་མེད་སྐྲ་སེར་ལུས་ཕྱེད་ཀྱི་ལཱ་བརྙན་ཞིག་མཛེས་ཆོས་ཀྱི་ཚུལ་དུ་བསྒྲིགས་
འདུག སྐྲ་བཞར་དབུ་ལགས་ཀྱང་ཚོང་ཡག་པོ་མེད་པ་དང་། མདུན་ལམ་ལ་རེ་བ་མེད་པར་
འཁང་ར་བྱེད་པ་མ་ཟད། སོ་སོའི་སྐྲ་བཞར་ཁང་དེ་ཉིད་གྲོང་ཁྱེར་ཆེན་པོ་རུ་ཨང་དང་། གྲུ་
ཁ། ཟློས་གར་ཁང་གི་ཉེ་འགྲམ་ལྟ་བུར་གཉེར་རྒྱུའི་སྟོང་བསམ་འཆང་། དེས་ན་ཁོ་ཡང་
ཉིན་གང་གྲོང་ཚོའི་སྤྱི་ཁང་ནས་མཆོད་ཁང་དབར་གྱི་ཁྲོམ་ལམ་ཐོག་ཡར་འགྲོ་མར་འགྲོ་
དང་། རེ་མེད་སྤོབས་མེད་ངང་སྐྲ་བཞར་མི་ཡོང་བར་སྒུག གལ་ཏེ་ལྕམ་ཆུང་བྷོ་ཝ་རིས་
མགོ་བོ་བཏེགས་པ་ཙམ་གྱིས་གྷི་རི་སིའི་ལུགས་ཀྱི་ཞྭ་མོ་ཟུར་གྱོན་བརྒྱབ། གསེག་རིས་ལྡན་
པའི་མགོ་སྣམ་གྱི་སྟོད་ཐུང་གྱོན་པ་བཅས་སྡོད་བྱ་འཁེལ་བའི་སྲུང་དམག་ཅིག་དང་འདྲ་
བའི་ཁོ་པ་མཐོང་ཐུབ།
སྐབས་འགར་ཕྱི་དྲོ། ཁོ་མོས་ཁང་པའི་སྒེའུ་ཁུང་གི་ཕྱི་རོལ་དུ་མི་ཞིག་གི་མགོ་བོ་
མཐོང་རྒྱུ་ཡོད་ཅིང་། དེ་ནི་ངོ་གདོང་ལོ་ཟླའི་ཤུལ་རྗེས་ཀྱིས་གཡོགས་པ་དང་། རྒྱ་དང་ཨོག་
ཚོམ་ནག་པོ་ཞིག་རེད། ཁོས་རང་བཞིན་གྱི་འཛུམ་མདངས་སྟོན་པའི་ཚེ་དུང་ལྟར་དཀར་
པའི་སོ་ཕྲེང་ཕྱི་ལ་མངོན་ཡོང་། སྐབས་དེར་ཞབས་བྲོ་ཝོར་ཙེའི་རོལ་དབྱངས་འགོ་ཚུགས།
ལག་སྦྲེང་རོལ་ཆའི་ཐོག་གི་ཚོམས་ཁང་ཆུང་ཆུང་ཞིག་གི་ནང་ཆེ་ཆུང་མཛུབ་མོ་ཙམ་གྱི་
ཨ་ལད་པད་ཀོག་ཞབས་བྲོ་འཁྲབ་འགོ་ཚུགས། མགོ་རས་ཟིང་སྐྱ་དཀྲིས་པའི་བུ་མོ་དང་།
སྟོད་ཐུང་མནབས་པའི་གྲོང་གསེབ་པ། གཟབ་གོས་གཡོགས་པའི་སྤྲེའུ། དོར་ཐུང་གྱོན་པའི་
སྐུ་དྲག་བཅས་ཧྲ་ཧྥུ་རྐུབ་སྟེགས་རིང་ཐུང་དང་ཅོག་ཙེའི་བར་སྲུབས་ནས་ཞབས་བྲོ་སྐོར་
ར་ལིང་ལིང་འཁྲབ། ཟུར་སྣེར་གསེར་ཤོག་གི་མེ་ལོང་སྦྱར་ཡོད་པའི་ནང་ནས་ཁོང་ཚོའི་
ཞབས་བྲོའི་ཉམས་འགྱུར་གསལ། མི་དེ་ནི་ལག་སྒྲེང་རོལ་ཆའི་ཡུ་བ་གཡུག་གཡུག་བྱེད་
བཞིན་ཕར་ལྟ་ཚུར་ལྟ་དང་སྒེའུ་ཁུང་ལ་ལྟ་ཙམ་རེ་བྱེད། ཁོས་མཚམས་རྡོ་ལ་གཏད་ནས་
ལུད་པ་གར་པོ་ནར་ནར་པོ་རེ་འཕེན་པ་དང་། ལག་སྒྲེང་རོལ་ཆའི་ཀོ་བའི་ཆབ་མ་དཔུང་
པར་བཀལ་ནས་རབ་ཏུ་ངལ་བའི་ཚེ་པུས་མོས་ལག་སྒྲེང་རོལ་ཆ་གྱེན་དུ་བཀར། རོལ་ཆའི་
སྒམ་སྒྲོམ་ལོ་མའི་དབྱིབས་ཅན་རག་གྱི་ཨ་ལོང་ལ་བཏགས་པ་དང་། ངོས་སུ་རྒྱ་སེ་མདོག་
གི་གྲུ་ཙིའི་རས་གཡོག རོལ་ཆའི་སྒམ་སྒྲོམ་ནང་ནས་སྒྲ་དབྱངས་ཟང་ཟིང་གྲག་ཡོང་བ་དེ་
སྐབས་འགར་དལ་ལ་སྐྱོ་ཤས་ཆེ་བ་དང་། སྐབས་འགར་བྲེལ་ལ་སྤྲོ་སྣང་ཆེ། རོལ་དབྱངས་
དེ་དག་ཚང་མ་གར་སྟེགས་ཐོག་འཁྲབ་གཏོང་དང་། ཚོམས་ཆེན་ནང་ལེན་པ། སྒྲོན་འོད་
འོག་ཏུ་འཁྲབ་པ་བཅས་ཀྱི་གདངས་དབྱངས་ཡིན་པས། ཨི་མ་ཡི་རྣ་བའི་ནང་ཕྱི་རོལ་
འཇིག་རྟེན་གྱི་བྲག་ཆ་དེ་དག་ལྷང་ལྷང་དུ་གྲག བར་མཚམས་མེད་ལ་སྨྱོ་བ་ལྟར་འཁྲབ་
ཆོག་པའི་རོལ་དབྱངས་ཀྱི་སྒྲ་མཐོ་དམའ་འདྲ་མིན་ཁོ་མོའི་སྣང་ངོར་འཆར་ཚུལ་ནི་རྒྱ་
གར་གྱི་ལྷ་ཁང་ནང་གླུ་ཡི་མཆོད་པ་འབུལ་མཁན་གཞོན་ནུ་མ་མེ་ཏོག་གི་ས་གདན་སྟེང་
དུ་བྲོ་གར་འཁྲབ་པ་དང་འདྲ་བས་ཁོ་མོའི་བསམ་བློ་ཡང་རོལ་དབྱངས་ཀྱི་འགྱུར་ཁུག་དང་
བསྟུན་ནས་གར་སྟབས་ལིང་ལིང་བསྒྱུར་ཞིང་། རྨི་ལམ་ནང་དུ་འཛུལ་ཞིང་རྨི་ལམ་ནང་
ནས་དོན། སེམས་ཀྱི་སྡུག་བསྔལ་རྙིང་པ་མ་ཡལ་གོང་ལ་སླར་ཡང་གསར་པ་སྐྱེས། ལག་
སྒྲེང་རོལ་ཆ་གཏོང་མཁན་དེས་ས་མཐིལ་དུ་བཞག་པའི་ཞྭ་མོ་ཡར་བསྒྲུགས་ནས་སྦྱིན་པ་
ཐོབ་པའི་དངུལ་ལོར་དག་བསྡུས་རྗེས། མགོ་སྣམ་སྔོན་པོ་རྙིང་སོང་གི་ཁེབས་རས་ཀྱིས་
ལག་སྒྲེང་རོལ་ཆ་སྒྲིལ་རྗེས་དཔུང་པར་བཀལ་ནས་གོམ་པ་ལྗིད་ཏིག་ཏིག་སྤོ་བཞིན་དེ་
ནས་ཁ་བྲལ་བའི་ཚེ། ཁོ་མོའི་འདྲེན་བྱེད་ཀྱང་དེའི་རྗེས་སུ་འབྲངས།
ཁོ་མོས་བཟོད་མི་ཐུབ་ཤོས་ནི་དགོང་ཟས་ཟ་སྐབས་སུ་ཡིན་ཞིང་། འོག་ཤོད་ཀྱི་གསོལ་
ཐབ་ཆུང་ལ་ཐབ་ནས་དུ་བ་འཚུབ་པ། སྒོ་མོ་ཙིར་སྒྲ་སྒྲོག་ཅིང་གྱང་ངོས་ཆུ་རལ་ཛར་
ཛར། ས་ངོས་བཞའ་ཚན་ཆེ་བ་སོགས་མི་ཚེའི་དཀའ་སྡུག་ཡོད་རྒུ་ཁོ་མོའི་ཡོལ་གོའི་ནང་
གཏམས་པ་ལྟར་དུ་མངོན། ཤ་ཁུའི་དྲི་མ་ལྡང་བའི་ཚེ་ཁོ་མོའི་བླ་སྲོག་གི་གཏིང་ནས་སྐྱུག་
མེར་ལྡང་། ཆ་ལི་ལྟོ་ཆས་ཟ་སྐབས་ཤིན་ཏུ་དལ་བས་མོས་ཀྲེན་ཤིང་གི་འབྲས་བུ་དལ་མོར་
ལྡད་པའམ་ཡང་ན་གྲུ་མོ་གསོལ་ལྕོག་ཐོག་བཙུགས་ཏེ་གྲི་ཆུང་གིས་གསོལ་རས་ཐོག་རི་མོ་འབྲི་གིན་སྡོད།
ད་ཆ་ཁྱིམ་དོན་ཡང་སྣང་མེད་ཅི་དགར་འཇོག ཁོ་མོའི་སྒྱུག་མོ་ཐོ་ཐེ་རུ་སྙུང་གནས་
བཞི་བཅུ་མགཏོང་བར་ཡོང་སྐབས་འགྱུར་ལྡོག་དེ་ལྟ་བུ་མཐོང་བས་མོ་ཧང་ནག་པོ་
སངས། བུའི་མནའ་མ་དེ་སྔོན་དང་དོད་ལྷག་པར་ཆེ་ཡང་ད་ཆ་ཉིན་ལྟར་མཛེས་ཆོས་ལ་
ཉོབ་མདངས་སྟོན་པ་དང་། རས་ཀྱི་ཨུ་སུ་ཐལ་སྐྱ་གྱོན། མཚན་མོར་དྲི་ངན་ཁ་བའི་ལཱ་སྒྲོན་
སྤོར་གྱིན་ཡོད། ཁོ་མོས་ཟེར་ན་ཁོ་གཉིས་རྒྱུ་ཅན་ཕྱུག་བདག་མིན་པས་གྲོན་ཆུང་མ་བྱས་
ཐུ་མེད་ལགས་ཞེས་ཡང་སྐོར་བསྐྱར་སྐོར་གྱིས་བརྗོད་པ་དང་། ད་དུང་ཁོ་མོ་བློ་ཡིད་ཚིམ་
ལུགས་དང་། སྤྲོ་སྣང་ལྡན་ལུགས། ཐོ་ཐེ་ལ་དགའ་པོ་ཡོད་ལུགས་སོགས་སྐད་ཆ་འདྲ་མིན་
ལ་བརྟེན་ནས་སྒྱུག་མོའི་ཁ་བཀག མ་གཞི་ནས་ཨི་མ་ནི་སྒྱུག་མོའི་ཁ་ཏ་ལ་ཉན་རྩིས་ཅང་
མེད། ཐེངས་ཤིག་ལྕམ་སྐུ་བགྲེས་མོ་བྷོ་ཝ་རིས་གཡོག་འཁོར་གྱི་ཆོས་ལུགས་འཚོ་བར་ཡང་
སྦྱིན་བདག་གིས་ཐེ་ཇུས་བྱེད་དགོས་ལུགས་སྐོར་རྗོད་སྐབས། ཨི་མ་ཡིས་ཁ་ནས་ཅི་ཡང་མི་
སྨྲ་བར་ཁོང་ཁྲོ་ཟ་བའི་མིག་གིས་བལྟས་པ་དང་ཁྲེལ་དགོད་བྱས་པས་བགྲེས་མོ་ཞེད་ཐག་
ཆོད་ནས་དེ་ནས་བཟུང་ཇུས་གཏོགས་མང་པོ་བྱེད་མི་ཕོད།
ཨི་མ་ལ་ཞབས་ཏོག་ཞུ་ཇེ་ཁག་ཏུ་སོང་བ་དང་ངེས་གཏན་གང་ཡང་མེད་ཅིང་། ཁོ་མོ་
སོ་སོས་ཚལ་རིགས་སྣེ་ཁ་ཁ་ཤས་བཟོ་རྒྱུ་མངགས་རྗེས་ཁམ་གང་མི་ཟ་བ་དང་། ཉིན་ཞིག་
འོ་མ་སོས་པ་དཀར་ཡོལ་གང་ལས་མ་བཏུང་ནའང་ཉིན་གཉིས་པར་ཇ་ཐང་སླ་པོ་ཞིག་
བཏུང་སྟེ་སྡོད། ཁོ་མོས་རྟག་པར་ཕྱི་ལ་མི་འགྲོ་ཞེས་སྒོ་ནས་མི་བུད་ནའང་སྦུབ་སུབ་དོག་
ནས་འཆི་ལ་ཉེ་བ་ཇི་བཞིན་སྒེའུ་ཁུང་ཕྱེ་བ་དང་གོས་སྲབ་མོ་ཞིག་ལས་མི་གྱོན། གཡོག་མོ་
ལ་སྤྱོ་སྡིག་བྱས་རྗེས་ག་དུས་ཡིན་ནའང་རྔན་པ་སྟེར་ནས་སེམས་གསོ་གཏོང་བ་དང་ཡང་
ན་གུང་གསེང་སྤྲད་དེ་ཁྱིམ་མཚེས་ཀྱི་སར་སེམས་བག་ཡངས་ཕྱིར་འགྲོ་ཆོག་པའི་གནང་
བ་སྟེར། དེ་དང་འདྲ་བར་སྐབས་རེ་ནི་དངུལ་ཁུག་ནང་གི་དངུལ་སྐར་མ་གཅིག་ཀྱང་མ་
ལུས་པ་དབུལ་པོ་ལ་སྦྱིན་ནས་དངུལ་ཁུག་སྟོང་རྐྱང་བཟོ། དེ་དག་ནི་ཁོ་མོ་བྱམས་སྙིང་རྗེས་
ཕྱུག་པ་ཞིག་མིན་ལ་མི་གཞན་ལ་སྙིང་རྗེ་སྐྱེ་སླ་བ་ཞིག་མ་ཡིན་མོད། གྲོང་གསེབ་ཀྱི་སྐྱེ་བོ་
དུ་མ་དང་འདྲ་བར་རྣམ་ཤེས་ཀྱི་གཏིང་རུམ་དུ་ཕ་མེས་ཚོའི་ལག་ནང་གི་ཤ་མཁྲེགས་ལུས་ཡོད་པས་ཡིན།
ཟླ་བ་གཉིས་པའི་ཟླ་མཇུག་ཏུ། ཡབ་ཆེན་ལུ་ཨའོ་ཡིས་རང་ཉིད་སེང་དྲག་བྱུང་ནས་ལོ་
གཅིག་འཁོར་བར་དྲན་གསོ་ཞུ་ཆེད་བུ་མོའི་མག་པར་རང་ཉིད་ངོ་མས་རྒྱགས་ལ་ཆེ་བའི་
མཚལ་བྱའི་ཤ་སྐྱེལ་བར་ཡོང་བ་དང་། ཐོ་ཐེ་རུ་ཉིན་གསུམ་བསྡད། ཆ་ལི་ནི་ནད་པར་ལྟ་
བར་འགྲོ་དགོས་པས་ཨི་མ་ཡིས་ཡབ་ཆེན་ལ་སྡོད་རོགས་བྱས། ཡབ་ཆེན་གྱིས་ནི་ཐ་མག་
ཉལ་ཁང་ནང་འཐེན་པ་དང་། དྲོད་ཐབ་ཀྱི་ལྡེབས་ལ་ལུད་པ་འཕེན། ཁ་ནས་གླེང་རྒྱུ་ནི་ལོ་
ཏོག་དང་། ར་ལུག་དང་བ་གླང་། བྱ་དེ་དང་ཡ་ཙེ། དེ་མིན་ཤང་གྲོང་གྲོས་ཚོགས་ཙམ་ལས་མ་
འདས། ཡབ་ཆེན་ཕ་ཡུལ་དུ་བརྫངས་པ་དང་། རྒྱལ་སྒོ་བརྒྱབ་རྗེས་ཁོ་མོ་སེམས་པ་ལྷོད་ཤིག་
ཤིག་ཏུ་གྱུར་པ་ནི་ཁོ་མོ་རང་ཉིད་ཀྱི་བསམ་ཡུལ་ལས་ཀྱང་འདས། དེའི་ཁར་ཁོ་མོའི་མིག་ལ་
མི་འགྲོ་བའི་མི་དང་མིག་ལ་མི་འགྲོ་བའི་བྱ་དངོས་གང་རུང་ལ་འཛེམ་ཟོལ་ཅི་ཡང་མི་བྱེད།
སྐབས་འགར་ཁོ་མོ་ལྟ་ཚུལ་ཡ་མཚན་ཅན་སྤེལ་བར་མོས། མི་གཞན་དག་གིས་ཡག་པོ་རེད་
སྤྲོ་སྣང་ལྷག་པར་བརྟས་པས་ཁོ་མོའི་ཁྱོ་བོ་ཁ་གདང་མིག་ཅེར་ལུས་ཀྱི་ཡོད།
ཟེར་ན་སྡུག་ཅག་རེད་ཟེར་བ་དང་། ཡ་རབས་སྲོལ་བཟང་ལས་འགལ་བའི་གནས་ཚུལ་ལ་
སྙིང་པོ་མེད་པའི་འཚོ་བ་འདི་འདྲ་བ་དུས་གཏན་དུ་སྐྱེལ་དགོས་སམ། བདག་ཉིད་
གཏན་དུ་མེ་འོབས་ལས་བསྒྲལ་དུ་མེད་དམ། འཚོ་བ་བདེ་སྐྱིད་དང་སྤྲོ་སྣང་ལྡན་པའི་བུད་
མེད་དེ་དག་ལ་བདག་ཉིད་ཀྱིས་མི་དོ་བ་ཅི་ཡོད་དམ། བདག་ཉིད་སྶ་པི་ཝོ་རུ་ཡོད་དུས་
མཐོང་མྱོང་བའི་སྐུ་ངོ་གུང་ཚོའི་ལྷ་ལྕམ་དེ་དག་གི་སྐེད་སྐབས་བདག་ཉིད་ལས་སྦོམ། བྱེད་
ལུགས་བྱེད་སྟངས་ཀྱང་བདག་ཉིད་ལས་རྩུབ་ཤས་ཆེ། དེས་ན་དཀོན་མཆོག་གིས་དྲང་
བཞག་མ་གནང་བར་འཁང་ར་བྱེད་པ་དང་། མགོ་བོ་གྱང་ལ་བསྙེས་ནས་ངུས། ཁོ་མོའི་
འཁྲུག་ཆ་དོད་པའི་འཚོ་བ་སྐྱེལ་སྟངས་དང་། གདོང་སྦག་གྱོན་པའི་ཞབས་བྲོའི་མཚན་
ཚོགས་དང་། ཐོས་མྱོང་ཙམ་ཡང་མེད་པའི་སྤྲོ་སྣང་དང་བརྩེ་དུང་གི་ལོངས་སྤྱོད་ཚང་མ་
བདག་ཉིད་ཀྱིས་སྤྱོད་པར་འོས་སོ་སྙམ།
ཁོ་མོ་བཞིན་རས་སྐྱ་ལ་དབུགས་རྔུབ་གཏོང་མི་བདེ་བས་ཆ་ལིས་ཁོ་མོ་ལ་རྩྭ་སྨན་
གདུས་ནས་སྟེར་བ་དང་ག་བུར་གྱིས་གཟུགས་པོ་འཁྲུད་དུ་བཅུག འོན་ཀྱང་ཐབས་གང་
རུང་གིས་མ་ཕན་པར་ཁོ་མོའི་ནད་གཞི་ཇེ་ལོད་ཇེ་སྡུག་ཏུ་སོང་།
ཉིན་ཤས་རིང་ཁོ་མོ་ཚ་བ་རྒྱས་ནས་འཆོལ་ལབ་བར་མེད་རྒྱག་པ་དང་། ངར་སེམས་
ཚད་མེད་ལངས་ནས་སྐད་ཆ་རྫོགས་མེད་བཤད་རྗེས་གློ་བུར་དུ་ཚོར་སྣང་མེད་པར་གྱུར་
ནས་སྐད་ཆ་ཚིག་གཅིག་མི་ཤོད་ལ་འགུལ་སྐྱོད་ཀྱང་མི་རྒྱག གལ་ཏེ་ཚོར་སྣང་ཕྲན་བུ་
སླེབས་མཚམས་ཁོ་མོས་ཁེ་ལུན་གྱི་ཆུ་དྲི་ཞིམ་ཤེལ་དམ་ཐོགས་ནས་རང་གི་ལག་ངར་ཐོག་སྟོར་བར་བྱེད།
ཐོ་ཐེ་སྐྱིད་པོ་མེད་ལུགས་འཁང་ར་ཆད་མེད་བྱེད་པའི་དབང་གིས་ཆ་ལི་ཡི་སེམས་ལ་
ཁོང་ནད་ཀྱིས་མནར་དོན་ས་ཆུ་མ་འཕྲོད་པས་ཡིན་པར་ངེས་ཁོ་ན་བསམ་སྟེ་སྡོད་གནས་
སྤོས་ཏེ་སྨན་པའི་འགྲོ་དོན་གཉེར་དགོས་སྙམ།
དེ་ནས་བཟུང་ཁོ་མོས་ལུས་ཤ་བྲི་བའི་ཆེད་དུ་ཚུའུ་འཐུང་བ་དང་། སྐམ་གློ་ཕྲན་བུ་
རྒྱག་པས་ཟས་ལ་དང་ག་མེད་པར་གྱུར།
ཆ་ལི་ས་ཆ་དེ་གར་ལོ་བཞི་བསྡད་ནས་རྐང་པ་ཚུགས་ཙམ་ཡིན་པས་ཐོ་ཐེ་ནས་ཁ་
འབྲལ་དགོས་བྱུང་ན་ཁེ་གྱོང་ཁ་མི་འཐབ་མོད། ངེས་པར་དུ་འགྲོ་དགོས་ན་དེ་དག་ལ་
བསམ་བློ་གཏོང་ཁོམ་མེད་པས་ཆ་ལིས་ཁོ་མོ་གྲོང་ཁྱེར་རུ་ཨང་དུ་ཡོད་པའི་སོ་སོའི་དགེ་
རྒན་གྱི་སར་ནད་བསྟེན་པར་འཁྲིད། རྒན་ལགས་ཀྱིས་ཟེར་ན་ཁོང་ལ་ཕོག་པ་ནི་སེམས་
ནད་ཡིན་པས་མཁའ་དབུགས་བརྗེས་ན་ལེགས་ཚུལ་སྨྲས།
ཆ་ལིས་མྱང་ཞིབ་བྱས་རྗེས། གོ་ཐོས་ལ་ཤིན་པའོ་ཁུལ་དུ་ཚོང་འདུས་གྲོང་རྡལ་ཆེན་
པོ་ཞིག་ཡོད་པ་དེའི་མིང་ལ་ཡུང་གྲོང་ལྷ་ཁང་ཟེར། དེ་གའི་སྨན་པ་ནི་ཕོ་ལན་གྱི་ཡུལ་
བྱོལ་པ་ཞིག་ཡིན་པ་དང་། གཟའ་འཁོར་གོང་མར་ཡུལ་གཞན་དུ་སྤོས་ཟིན། དེས་ན་ཁོས་
ས་གནས་དེ་གའི་སྨན་གཉེར་དཀའ་བཅུ་པར་འཕྲིན་བསྐུར་ཏེ་དེ་གའི་མི་འབོར་དང་། དེ་
ནས་ཐག་ཉེ་ཤོས་ཀྱི་ལས་རིགས་གཅིག་པའི་དབར་བར་ཐག་ཇི་ཙམ་ཡོད་མིན།
སྔོན་མ་དེའི་ལོ་རེའི་ཡོང་འབབ་གང་འདྲ་ཡོད་མིན་སོགས་རྩད་འདྲི་བྱས། འབྱོར་བའི་
སྨན་པ་ལན་བློ་ལ་ཡོངས་སུ་འབབ་པས། གལ་ཏེ་དཔྱིད་ཀ་འཆར་ནས་ཀྱང་ཨི་མ་དྲག་སྐྱེད་མ་བྱུང་
ན་ཁོ་དེ་གར་སྤོ་རྒྱུའི་ཐག་བཅད།འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
གནས་ཁང་སྤོ་བའི་སྟ་གོན་བྱེད་སྐབས་ཀྱི་ཉིན་ཞིག་ཁོ་མོས་ཤུར་ལྕོག་ནང་གི་དངོས་
པོ་བསྡུ་གསོག་རྒྱག་པའི་ཚེ་ཅི་ཞིག་གིས་ཁོ་མོའི་མཛུབ་མོ་ཕུག དེ་ནི་ཁོ་མོ་གཉེན་སྒྲིག་
རྟེན་འབྲེལ་སྐབས་ཀྱི་མེ་ཏོག་ཐོག་གི་ལྕགས་སྐུད་ཅིག་ཡིན་པ་རེད། ཚ་ལུ་མའི་མེ་ཏོག་
ཐེའུ་ནི་ཐལ་རྡུལ་གྱིས་འཚོས་ནས་སེར་པོར་གྱུར། གོས་ཆེན་སྐུད་པའི་དངུལ་སྐུད་ཀྱི་
མཐའ་ཆགས་ནི་རྗེན་པར་མངོན། ཁོ་མོས་ཤོག་བུའི་མེ་ཏོག་མེ་ཐབ་ནང་འཕངས་པའི་ཚེ།
མེ་ཏོག་ལ་མེ་མཆེད་ཚུལ་ནི་རྩྭ་སྐམ་ལས་ཀྱང་མགྱོགས། མེ་ཐལ་གྱི་ཁྲོད་དུ་དེ་ཉིད་ཚེར་
མའི་སྡོང་པོ་དམར་པོ་ཞིག་དང་འདྲ་བར་དལ་གྱིས་ཡལ། ཤོག་བུའི་མེ་ཏོག་ཚིག་པ་དང་།
མཁྲེགས་ཤོག་གིས་བཟོས་པའི་འབྲས་བུ་གས་པ། ཟངས་སྐུད་གུག་པ། གསེར་སྐུད་དང་
དངུལ་སྐུད་བཞུར་བ། ཤོག་བུས་བཟོས་པའི་མགོ་རྒྱན་དལ་གྱིས་ཁུམ་པ་བཅས་ཁོ་མོས་
མཐོང་སྐབས། དེ་ནི་ཕྱེ་ལེབ་ནག་པོ་ཞིག་དང་འདྲ་བར་ཐབ་མཐིལ་ནས་དགུང་དུ་སྒྲེང་སྟེ་མཐར་དུ་ཁུང་བརྒྱུད་ནས་འཕུར།
ཟླ་བ་གསུམ་པའི་ནང་ཁོང་གཉིས་ཐོ་ཐེ་ནས་ཁ་འབྲལ་སྐབས་ལྕམ་ཆུང་བྷོ་ཝ་རི་ལ་
གཟུགས་པོ་འཁོར་ཡོད།ལྕམ་ཆུང་བྷོ་ཝ་རིའི་གཏམ་རྒྱུད།

ལེའུ་གཉིས་པ།

གཅིག གྲོང་རྡལ་ཡུང་གྲོང་ལྷ་ཁང(ས་མིང་དེ་ལྟར་ཐོགས་དོན་ནི་སྔོན་ཆད་ཅ་པུ་ཚོགས་པའི་
དབེན་གནས་ཤིག་ཡོད་པས་དེ་ལྟར་ཐོགས། འོན་ཀྱང་ད་ཆ་ཤུལ་རྗེས་ཀྱང་རྙེད་མི་ཐུབ)དེ་
ཉིད་རུ་ཨང་དང་བར་ཐག་ལེ་དབར་སོ་གཉིས་ཡོད་པ་དང་། གཡོན་ཕྱོགས་སུ་གྲོང་རྡལ་
ཨ་བྷ་དང་འབྲེལ་བའི་ལམ་ཆེན་དང་། གཡས་ཕྱོགས་སུ་ཡུལ་བྷོ་ཝེ་དང་འབྲེལ་བའི་ལམ་
ཆེན་གྱི་དབར་དུ་གནས་ཤིང་། ལི་ཨོ་གཙང་པོའི་ཞིང་ཆུ་འདྲེན་ཆོག་པའི་ལུང་གཞུང་དུ་
གནས། གཙང་ཆུ་དེས་ཆུ་གཞུང་དུ་ཆགས་པའི་ཆུ་འཁོར་གསུམ་བསྐོར་རྗེས་ཨན་ཊེལ་
གཙང་པོར་འདྲེས། གཙང་ཆུ་འདྲེས་མཚམས་སུ་ཙུན་ཉ་ཡོད་པས་རེས་གཟའ་ཉི་མར་བྱིས་
པ་ཚོ་ཉ་རྒྱག་པར་ཡོང་གི་ཡོད།
མི་རྣམས་ཡུལ་བྷོ་ཝ་ཞི་ཡེ་ནས་ལམ་ཆེན་ལས་གྱེས་ཏེ་མདུན་གྱི་ཐང་གཤོང་བརྒྱུད་
ལེ་བྷོ་རི་མགོར་འགོས་ན་ད་གཟོད་ལུང་གཞུང་ཆ་ཚང་མིག་ལམ་དུ་འཆར་ཐུབ། གཙང་པོ་
ལུང་གཞུང་ནས་བཞུར་ཏེ་ཉམས་འགྱུར་གཏན་ནས་མི་འདྲ་བའི་ངོགས་གཉིས་སོ་སོར་ཕྱེ་
ཞིང་། གཡོན་ངོགས་ཆ་ཚང་ལྗང་ཐིང་ཐིང་གི་རྩྭ་ཐང་ཡིན་པ་དང་། གཡས་ངོགས་ཆ་ཚང་
ས་ཞིང་ལགས། རྩྭ་ཐང་ནི་མུ་ཁྱུད་འབྲེལ་བའི་ས་འཛིན་གྱི་འདབས་དབར་བརྐྱངས་པ་
དང་། ས་འཛིན་གྱི་རྒྱབ་ཏུ་འབྱོར་སྐབས་ཡུལ་པུ་ལེ་ཁུལ་གྱི་འབྲོག་ར་དང་ཡུག་གཅིག་ཏུ་
འབྲེལ། ཤར་ངོས་ཀྱི་ཀླུང་ཐང་རིམ་གྱིས་མཐོ་རུ་སོང་བ་དང་། ཁོད་ཇེ་ཡངས་སུ་སོང་ནས་
མུ་མཐའ་མི་མངོན་པའི་གསེར་མདོག་གི་གྲོ་ཞིང་མིག་ལམ་དུ་འཆར། གཙང་ཆུ་རྩྭ་རའི་
ནང་རྒྱུག་པའི་ངང་ཚུལ་ནི་དངུལ་མདོག་གི་སྐེད་རགས་ཤིག་དང་འདྲ་བར། ལྗང་ཐིང་ཐིང་
གི་རྩྭ་ཐང་དང་སེར་ཐིང་ཐིང་གི་ས་ཞིང་སོ་སོར་ཕྱེ། ཞིང་ཐང་ཧྲིལ་པོ་ནི་ཐང་ཤ་སྤྲས་པའི་
བེར་གོས་ཆེན་པོ་ཞིག་དང་འདྲ་ཞིང་། སྤུ་མ་ལྗང་ཁུའི་གོང་ངའི་ཐོག་དངུལ་གྱི་མཐའ་རྒྱན་
བཏང་དང་གཉིས་སུ་མེད།
མུ་མཐར་སླེབས་པའི་ཚེ་མདུན་དུ་ལྷགས་པ་ནི་ཨ་ཀ་དབྱི་ནགས་ཀླུང་གི་ཤིང་མོན་
ཆ་ར་དང་། སན་སི་རྫོང་རི་བོའི་རྐན་གཟར་བྲག་རི་ལགས། རི་བོའི་ཟོམ་གྱི་སྟོད་ནས་སྨད་
བར་ཁ་ཞེང་ཆེ་ཆུང་མི་འདྲ་བའི་གྲོག་ཤུར་དམར་པོ་འཐེན་པ་དག་ནི་ཆར་ཆུ་རྒྱུག་པའི་
ཤུལ་ལོ། །སྨན་ཆུའི་ཆུ་མིག་གི་ཉལ་འགྲོ་ཕྱོགས་བཞི་མཚམས་བརྒྱད་དུ་བཞུར་ནས་ཐལ་
སྐྱ་མདོག་གི་རི་བོའི་ལྡེབས་སུ་ཚོན་མདོག་དམར་སྐྱའི་ཐིག་རིས་སྡོམ་དྲ་ལྟར་བྲེས་ཤིང་།
ཆུ་མིག་གི་ཆུ་རྒྱུན་རྒྱང་རིང་གི་ཡུལ་དུ་བཞུར་བཞིན་ཡོད།
ས་ཆ་འདི་ནི་ཡུལ་ནོ་མན་ཏི་དང་། ཕི་ཁ་ཏི། ཧྥ་རན་སི་གླིང་ཕྲན༸བཅས་འདྲེས་མདོ་
ཡིན་པས་ས་ཁུལ་གསུམ་གྱི་མི་འདྲེས་སྡོད་བྱེད་པ་དང་། སྐད་གདངས་ལ་ཡང་སྒྲ་དྲག་ཞན་
མེད་པ་ནི་ཡུལ་ལྗོངས་ལ་དམིགས་བསལ་ཁྱད་ཆོས་མེད་པ་ལྟར་རོ། །ས་ཆ་འདི་ནི་ཤིན་
བྷའོ་ཁུལ་གྱི་ཕྱུར་ར་ཞན་ཤོས་ཐོན་ས་དེ་ཡིན། དེ་བཞིན་འདི་ག་ནི་ས་རྒྱུ་སྐམ་ལ་བྱེ་མ་དང་
རྡོ་ཧྲུག་མང་བས་ལུད་ཕོན་ཆེན་མེད་ན་མི་འགྲིག་པས། སོ་ནམ་ཞིང་ལས་ཀྱི་མ་གནས་ཧ་ཅང་ཆེན་པོ་རེད།
༡༨༣༥ལོ་གོང་ལ་ཡུང་གྲོང་དུ་སྐྱོད་སའི་ལམ་ཡག་པོ་མེད་པས། ཧ་ལམ་སྐབས་དེ་དུས་
ཙམ་ལ་བར་སྦྲེལ་ལམ་ཆེན་དེ་བསྐྲུན་ནས་ཨ་བྷ་གྲོང་རྡལ་དང་ཨ་རྨི་རུ་འགྲོ་སའི་ལམ་
ཆེན་གཉིས་སྦྲེལ། སྐབས་འགར་གྲོང་ཁྱེར་རུ་ཨང་ནས་གྲོང་ཁྱེར་ཧྥོ་ལེང་ཏེ་ལ་འགྲོ་མཁན་
དོས་སྐྱེལ་ཤིང་རྟ་འཁོར་ལོ་ཡང་ལམ་ཆེན་འདི་ནས་འགྲོ་ཡི་ཡོད། ཡུང་གྲོང་ལྷ་ཁང་ལ་
ལམ་གསར་པ་ཞིག་ཡོད་པའི་དབང་དུ་བཏང་ནའང་འཕེལ་རྒྱས་ཧ་ཅང་བུལ་བས་སྔར་
ས་རང་གནས་སུ་ལུས། ཁོང་ཚོས་རིན་གོང་ཇི་ཙམ་ཆག་ནའང་འབྲོག་ར་ལ་ཤི་འཐམ་རོ་
འཐམ་བྱས་ཏེ་སྡོད་པ་ལས་ས་རྒྱུ་ལེགས་བཅོས་མི་བྱེད། ཉོབ་མདངས་ཆེ་བའི་གྲོང་རྡལ་དེ་
ཉིད་ཀླུང་ཐང་ཕྱོགས་སུ་འཕེལ་རྒྱས་མི་གཏོང་བར། སྔར་བཞིན་གཙང་འགྲམ་རྒྱུད་དུ་རྒྱ་
སྐྱེད་བྱས། ཐག་རིང་ནས་ལྟ་བའི་ཚེ། གྲོང་རྡལ་ཆུང་ཆུང་འདི་ཉིད་གཙང་འགྲམ་དུ་ཉལ་བ་
དང་འདྲ་ལ། ཕྱུགས་རྫི་བྱིས་པ་ཞིག་ཆུ་འགྲམ་དུ་གཉིད་ལ་ཤོར་བ་དང་མཚུངས།
ཟམ་པ་སྒྲོལ་མཚམས་ཀྱི་རི་འདབས་སུ་གཡས་གཡོན་ལ་སྦྱར་ལྕང་བཏབ་པའི་རགས་
ལམ་ཞིག་ཡོད་པ་དེ་ཐད་ཀར་ས་གནས་དེ་གའི་གྲོང་མགོའི་དུད་ཚང་ཆེ་གྲས་ཁ་ཤས་ཡོད་
ས་བར་འཐེན་འདུག སྡོད་ཁང་སྒོ་རའི་ནང་ཡོད་པ་དང་། ཕྱོགས་བཞིར་རིབ་མ་བསྐོར་
ཡོད། སྒོ་རའི་ནང་སྣུམ་འཚག་ཁང་དང་། འཁོར་ཁང་། ཨ་རག་བསྙལ་ཁང་བཅས་ཁང་
ཆུང་ཐར་ཐོར་ལོ་འདབ་རབ་ཏུ་སྣུམ་པའི་ལྗོན་ཤིང་འོག་ཏུ་གནས་ཤིང་། ལྗོན་ཤིང་གི་ཡལ་
གར་སྐས་ཀ་དང་། ཉ་དབྱུག ཟོར་བ་ཡུ་རིང་སོགས་བཀལ་འདུག རྩྭ་སྤྱིལ་གྱི་སྟེང་ཐོག་
ནི་འདྲེན་བྱེད་འགེབ་པར་བྱེད་པའི་ཞྭ་མོ་དང་འདྲ་བར་ཁང་པའི་སྒེའུ་ཁུང་གི་གསུམ་
ཆ་གཅིག་ཙམ་བཀབ། སྒེའུ་ཁུང་དམའ་ལ་ཤེལ་ཀོ་མཐུག དེ་ཡང་གློ་འབུར་དོད་པས་
དབུས་སུ་རྡོག་རྡོག་ཅིག་ཡོད་པ་ནི་ཤེལ་བུམ་གྱི་མཐིལ་ངོས་ཤིག་དང་མཚུངས། རྡོ་ཐལ་
བྱུག་པའི་གྱང་ངོས་སུ་རྒྱུག་སྒྲོམ་ཆུང་ཆུང་གསེག་ལ་བསྒྲིགས་ཡོད་པ་དང་། གྱང་འགྲམ་
དུ་ལི་སྡོང་ཆུང་ཆུང་རེ་གཉིས་མཐོང་རྒྱུ་ཡོད། འོག་ཤོད་ཁང་པའི་སྒོ་ཐེམ་ཐོག་སྐས་སྒོ་རེ་
བསྒྲིགས་ཡོད་པ་དེ་ནི་སྒོ་འགྲམ་དུ་ཆང་གིས་བང་པའི་བག་ལེབ་སིལ་བུ་ཟ་བཞིན་པའི་
བྱ་ཕྲུག་འགོག་བྱེད་ཡིན། དེ་ནས་མདུན་དུ་སོང་ན་སྒོ་ར་ཆུང་དུ་འགྲོ་བ་དང་། སྡོད་ཁང་
དབར་གྱི་བར་ཐག་ཀྱང་ཐུང་དུ་སོང་ལ། རིབ་མ་ཡང་མཐོང་རྒྱུ་མེད། རྩྭ་ལུག་སོ་ཆག་པ་
གཅིག་ཕྱགས་མའི་ཡུ་བ་ལ་བསྡམས་ནས་སྒེའུ་ཁུང་འོག་ཏུ་བཀལ་ཡོད་པ་དེ་ཡམ་ཡོམ་
དུ་འགུལ་བཞིན་འདུག རྟ་རྨིག་ལྕགས་བཟོ་ཁང་ཞིག་ཡོལ་མཚམས་སུ་འཁོར་བཟོ་ཁང་
ཞིག་ཡོད་ཅིང་། ཕྱི་ངོས་སུ་འཁོར་རིགས་གསར་པ་གཉིས་གསུམ་བསྒྲིགས་ཡོད་པ་དེ་དག་
གིས་གཞུང་ལམ་ཕྱེད་ཙམ་བཀག་འདུག དེ་ནས་མུ་མཐུད་སོང་ན་སྐས་སྒོ་བསྒྲིགས་པའི་
སྒོ་རའི་ནང་ཁང་པ་དཀར་པོ་ཞིག་ཡོད་པ་དང་། ཁང་པའི་མདུན་ངོས་སུ་གསིང་མ་ཞིག་
དང་། གསིང་མའི་ཐོག་མེ་ཏོག་མདའ་ཅན་གྱི་འཇིམ་བརྙན་ཞིག་མཆིས་པ་དེའི་མཛུབ་མོ་
མཆུ་འདབ་ཐོག་ཏུ་བཞག་ཡོད། རྡོ་སྐས་གཡས་གཡོན་དུ་ལྕགས་གཞོང་གི་མེ་ཏོག་བུམ་པ་
རེ་བསླངས་ཡོད་པ་དང་། སྒོའི་ཐོག་འོད་ཆེམ་ཆེམ་འཕྲོ་བའི་ཕུབ་དབྱིབས་སྒོ་བྱང་ཞིག་
བཀལ་ཡོད་པ་དེ་ནི་གཞུང་ཕྱོགས་དཔང་མིའི་སྡོད་ཤག་ཡིན་པ་དང་ས་གནས་དེ་གའི་
ཁང་པ་རྫིག་ཤོས་དེ་ཡིན།
མཆོད་ཁང་ནི་ཁྲོམ་ལམ་གྱི་ཁ་སྤྲོད་ཡོལ་ཙམ་གྱི་སར་ཏེ། གཞུང་ཕྱོགས་དཔང་མིའི་
སྡོད་ཤག་ནས་གོམ་པ་ཉི་ཤུ་ཙམ་གྱི་ཐང་སྡེར་གྱི་སྒོ་འཛུལ་ས་དེར་ཡོད། མཆོད་ཁང་གི་
མཐའ་སྐོར་ནི་དུར་ས་ཆུང་ཆུང་ཞིག་ཡིན་ཞིང་། ལྕགས་རི་མིའི་གཟུགས་ཚད་ཀྱི་ཕྱེད་ཀ་
ཙམ་ལས་མེད་པ་དང་། ལྕགས་རིའི་ནང་དུར་ཁུང་གིས་གང་། དུར་ས་རྙིང་པའི་དུར་བྱང་
རྡོ་ཀེར་རིམ་པ་སྟར་ཆགས་ངང་འགྱེལ་ཡོད་པ་ནི་རྡོ་གཅལ་བཏིང་བ་དང་འདྲ་ཞིང་། རྡོ་
གཅལ་གསེབ་ཏུ་སྐྱེས་པའི་རྩྭ་སྔོན་གྲལ་སྟར་འགྲིག་པའི་ལྗང་མདོག་གི་གྲུ་བཞི་ནར་མོ་
ཞིག་ཏུ་མངོན། རྒྱལ་པོ་ཁྲ་ལི་ཁྲི་ཐོག་བཅུ་པ་ཁྲི་ལ་བཞུགས་རིང་གི་དུས་མཇུག་གི་ལོ་ཤས་
ནང་མཆོད་ཁང་བསྐྱར་བཞེངས་ཐེངས་ཤིག་བྱས། ཤིང་ལས་གྲུབ་པའི་ཁང་ཀླད་ད་ཆ་མཐོ་
ས་ནས་རུལ་འགོ་ཚུགས་པ་དང་། མཐིང་མདོག་བྱུག་པའི་ཁང་ཀླད་ལ་ལ་བརྡིབས་ནས་
ཚོས་གཞི་ནག་པོར་གྱུར་འདུག སྒོ་ཐོད་ཀྱི་རླུང་འབུད་རོལ་ཆ་འཇོག་ས་དེ་ད་ཆ་སྐྱེས་པ་
ཚོ་འཛོམས་སར་གྱུར། གསོར་ལྕེ་ལྟར་འཁྱིལ་བའི་སྐས་ཀ་ཤིག་ཡོད་པ་དེའི་སྟེང་དུ་ཤིང་
ལྷམ་གྱོན་ནས་འཛེག་པའི་ཚེ་རྡང་རྡང་གི་སྒྲ་སྒྲོག
ཉི་འོད་སྒེའུ་ཁུང་གི་ཤེལ་ཁྲའི་ནང་ནས་གསེག་ལ་འཕྲོས་ཡོང་བ་དེ་གྱང་འགྲམ་གྱི་
རྐུབ་སྟེགས་རིང་པོ་ལ་ཕོག རྐུབ་སྟེགས་ལ་ལའི་ཐོག་རྩྭ་གདན་བཏིང་ཡོད་པའི་འོག་
ཏུ “སྐུ་ཞབས་ཆེ་གེ་མོའི་བཞུགས་ས” ཞེས་པའི་ཡི་གེ་ཆེན་པོ་རེ་བྲིས་འདུག དེ་ནས་
མདུན་དུ་སོང་ན་ཕྱག་འཚལ་ཁང་ཆུང་དེ་བས་གུ་དོག དེ་གར་འགྱོད་བཤགས་སྒྲོམ་ཆུང་
དང་འཕགས་མའི་སྐུ་བརྙན་ཆུང་ཆུང་ཞིག་ཁ་སྤྲོད་དུ་བཞེངས། འཕགས་མའི་སྐུ་ལ་གོས་
ཆེན་གྱི་ཕྱུ་པ་བསྒྲོན་ཞིང་དབུ་ལ་དངུལ་འོད་སྐར་མས་བརྒྱན་པའི་སེང་རས་བསྒྲོན། ཞལ་
རས་ཀྱི་དཀྱིལ་འཁོར་དམར་མདངས་རྒྱས་པ་ནི་ཧ་ཝེ་ཡིའི་གླིང་ཚོམ་ཐོག་གི་ལྷ་སྐུ་དང་
མཚུངས། མཐའ་མཇུག་ཏུ་མིག་ལམ་ལ་འཆར་བ་ནི “ནང་སྲིད་བློན་ཆེན་གྱིས་གནང་
བའི་བླ་ན་མེད་པའི་ཁྱིམ་རྒྱུད་མཚོན་རིས” ཤིག་མཆོད་ཁྲིའི་ཐོག་གི་ལཱ་སྒྲོན་བཞིའི་
དབུས་སུ་བཀལ་བ་དེའོ། །མཆོད་ཁྲིའི་མཆོད་གནས་ཀྱི་སྨོན་ལམ་འདེབས་ཁྲི་ནི་ཐང་ཤིང་
ལས་བཟོས་པ་ཞིག་ཡིན་པ་དང་། རྩི་བྱུག་མྱོང་གཏན་ནས་མེད།
ཞིང་ཞོར་ཁྲོམ་ར་ནི་ཀ་བ་ཉི་ཤུ་ཙམ་གྱིས་བཏེགས་པའི་གྱོ་མོའི་ཁང་པ་ཞིག་ལགས་
མོད། ཡུང་གྲོང་ཐང་སྡེར་གྱི་ཕྱེད་ཀ་ཙམ་བཟུང་ཡོད། གྲོང་ཚོའི་སྤྱི་ཁང་ནི “ཕ་རི་སིའི་
འཛུགས་སྐྲུན་དབུ་ཆེན་ཞིག་གིས་བྲིས་པའི་ཐིག་རིས་བཞིན” བསྐྲུན་པ་ཡིན་ཞིང་། དེའི་
བཟོ་ལྟ་ནི་གྷི་རི་སིའི་ལྷ་ཁང་དང་འདྲ་བ་དེ་ཁྲོམ་ལམ་གྱི་ཟུར་ཁུག་ཏུ་ཡོད་པ་དང་།
སྨན་རྫས་ཚོང་ཁང་གི་ཁྱིམ་མཚེས་ཡིན། འོག་ཤོད་དུ་ཨེ་ཨའོ་ཉི་ཡའི་ལུགས་ཀྱི་ཀ་བ་སྒོར་མོ་
གསུམ་ཡོད་པ་དང་། ཉིས་ཐོག་ནི་ཟླ་གམ་དབྱིབས་ཀྱི་ཁྱམས་རིང་ཞིག་ཡིན་ཞིང་། ཁྱམས་
རིང་གི་མཐའ་སྣེའི་སྒོ་ཐོད་ཀྱི་དབུས་སུ་ཀའོ་ལུའུ་ཡི་བྱ་ཕོ་ཞིག་བྲིས་ཡོད་པ་དེའི་སྡེར་མོ་
གཅིག་གིས་རྩ་གིས་རྩ་ཁྲིམས་མནན་པ་དང་གཅིག་ཤོས་ཀྱིས་རྒྱ་སྲང་བཏེགས་ཡོད།
དེ་དག་ལས་ཀྱང་མངོན་གསལ་དོད་ཤོས་ནི་གསེར་སེང་མགྲོན་ཁང་གི་ཁ་སྤྲོད་དུ་
ཡོད་པའི་སྐུ་ཞབས་ཨོ་མུའུ་ཡི་སྨན་རྫས་ཚོང་ཁང་ཡིན་ཞིང་། ལྷག་པར་དུ་མཚན་མོར་ས་
སྣུམ་སྒྲོན་མེ་སྦར་བའི་ཚེ། དེའི་འོད་མདངས་སྒོ་མཆོར་གྱིས་མཛེས་པའི་སྨན་སྣོད་ཤེལ་
དམ་དམར་ལྗང་ལ་འཕྲོས་ནས་ས་སྟེང་དུ་ཚོན་ཁྲ་ཅན་གྱི་འོད་མདངས་རིང་པོ་གཉིས་
གྲུབ། དེ་དུས་འོད་ཀྱི་གྲིབ་མའི་ཁྲོད་དུ་བྷང་ག་ལའི་ཤོག་སྦག་གི་ཁྲོད་ནས་ཐོན་པའི་མིའི་
གཟུགས་བརྙན་དང་འདྲ་བའི་སྨན་གཉེར་དཀའ་བཅུ་པ་ཚོང་སྒྲོམ་ལ་བསྙེས་ནས་ཡོད་
པའི་གཟུགས་བརྙན་རབ་རིབ་མཐོང་ཐུབ། སྨན་རྫས་ཚོང་ཁང་གི་སྒང་ནས་འོག་བར་བརྡ་
སྦྱོར་རྡག་རྡག་སྦྱར་ཡོད་པ་དག་ལ་ལ་གསེག་རིས་ཡི་གེ་དང་། ལ་ལ་མཛེས་རིས་ཡི་གེ ལ་
ལ་པར་བརྐོའི་ཡི་གེ་ཡིན། ནང་དོན་ནི “ཝེ་ཞི་གཏེར་ཆུ། སེལ་ཙེ་གཏེར་ཆུ། པ་ལེ་ཅེ་མུ་
ཟིའི་ཆུ་མིག དྭངས་གསིང་མངར་སྐྱོ། ལ་སི་པ་ཡེ་སྨན་ཆུ། ཨ་རབ་ཀྱི་ཁོ་ཁོ་ཕྱེ་མ། ཏལ་
སེ་སྨན་རིལ་བུ། ལེ་ཉི་ཨའོ་ཀོ་ཡོལ། རྨ་རས། ཁྲུས་གཞོང་། འཕྲོད་སྦྱོར་ཅོ་ཁ་ལི་ཁྲེ” ལ་
སོགས་པའོ། །སྒོ་བྱང་གི་རིང་ཚད་ཚོང་ཁང་གི་ཞེང་དང་མཉམ་ཞིང་། དེའི་སྟེང་དུ “ཨོ་
མུའུ་སྨན་རྫས་ཚོང་ཁང” ཞེས་པའི་གསེར་ཡིག་བྲིས་འདུག ཚོང་ཁང་ནང་གི་སྒྲོམ་
སྟེགས་ཐོག་གཏན་འཇགས་བཙུགས་པའི་རྒྱ་ཐུར་གྱི་རྒྱབ་ཏུ་ཤེལ་ཀོའི་སྒོ་ཞིག་ཡོད་པའི་
ཐོད་དུ “ཚོད་ལྟ་ཁང” ཞེས་པའི་ཡི་གེ་གསུམ་ཡོད་པ་དང་། སྒོའི་དབུས་སུའང་གཞི་ནག་
པོའི་ཐོག “ཨོ་མུའུ” ཞེས་པའི་གསེར་ཡིག་གཉིས་བྲིས་ཡོད།
དེ་དག་ཕུད་པའི་ཡུང་གྲོང་ལ་ལྟ་རི་བ་ཅི་ཡང་མེད། ཁྲོམ་ལམ་གཅིག་རང་ལས་མེད་
པས་ཁྲོམ་མགོ་ནས་མེ་མདའ་བརྒྱབ་ན་ཁྲོམ་མཇུག་བར་སྙོབས་ཐུབ་པ་དང་། ཁྲོམ་ལམ་གྱི་
གཡས་གཡོན་དུ་ཚོང་ཁང་ཁ་ཤས་ཡོད་ཅིང་། གཞུང་ལམ་དཀྱོགས་མཚམས་ནས་ཁྲོམ་
ལམ་ཡང་རྫོགས། ཁྲོམ་ལམ་འགྲོལ་ནས་མུ་མཐུད་གཡོན་ཕྱོགས་སུ་བཀྱོག་སྟེ་སན་སི་རྗོང་
རི་འདབས་དེད་ནས་སོང་ན་ཡུན་རིང་མི་འགོར་བར་སྤྱི་པའི་བང་སོར་འབྱོར་ཐུབ།
སྐྱུག་ཤལ་གྱི་ནད་འབྱམས་པའི་སྐབས་སུ་དུར་ས་རྒྱ་སྐྱེད་གཏོང་ཆེད་རྒྱབ་ཕྱོགས་ཀྱི་
ལྕགས་རི་གཏོར་ནས་དེའི་ཕྱི་རོལ་གྱི་ས་ཆ་མུའུ་གསུམ་ཉོས། འོན་ཀྱང་དུར་ས་གསར་པ་
དེ་ཉིད་བེད་སྤྱོད་བྱེད་མཁན་ཧ་ལམ་མ་བྱུང་ཞིང་། སྔར་རྒྱུན་བཞིན་སྒོ་འཛུལ་ས་དང་མི་
རིང་བའི་སར་དུར་ཁུང་སྔོག་སྟེ་གཅིག་གི་སྒང་ལ་གཅིག་བརྩེགས་ནས་སྦས། དུར་ས་སྲུང་
མཁན་ནི་དུར་ཁུང་རྐོ་མཁན་དང་མཆོད་ཁང་གི་ལས་བྱ་གཅིག་ལྕོགས་ཡིན་པས་ཆོས་
ཁུངས་དེ་པའི་གཤིན་པོའི་ལུས་ཐོག་ནས་ཕན་ཁེ་ཉིས་བརྩེགས་ཟ་རྒྱུ་ཡོད། ཁོས་ད་དུང་ས་
སྟོང་སྤྱད་ནས་ཞོག་ཁོག་ཕྲན་བུ་བཏབ་ཡོད། འོན་ཀྱང་དང་ཐོག་ནས་ཆེ་རྒྱུ་མེད་པའི་ས་
སྟོང་ལོ་རེ་ནས་ལོ་རེ་བཞིན་ཇེ་ཆུང་དུ་སོང་ཞིང་། གལ་ཏེ་ནད་ཡམས་འཕྲད་ན་ཁོ་དགའ་
འོས་སམ་སྐྱོ་འོས་བརྗོད་མི་ཤེས་ཏེ། དགའ་འོས་པ་ནི་དངུལ་མང་པོ་རག་ཐུབ་པ་དང་། སྐྱོ་
དགོས་པ་ནི་དུར་སས་ཁོའི་ས་ཞིང་བཟུང་དགོས་པས་སོ། །
ཉིན་ཞིག་ཆོས་ཁུངས་ཀྱི་ལྷ་ཡབ་ཀྱིས་མཐར “ལེ་སི་ཏི་པུ་དྷུ་ཝ། ཁྱོད་ཀྱིས་གཤིན་པོ་ཟ་བ་ཨེ་ཡིན་ཞེས་དྲིས།
སྐད་ཆ་དེས་ཁོ་སྐྲག་ཐག་ཆོད་ནས་རེ་ཞིག་ཞོག་ཁོག་འདེབས་མཚམས་བཞག དེ་
ནས་ཡུན་རིང་མ་སོང་བར་སྔར་བཞིན་རྡོག་རིལ་ལོ་ཏོག་བཏབ་ནས་ད་དུང་ངོ་གནོང་མེད་
པར་དེ་ནི་རང་སྐྱེས་རེད་ཅེས་སྨྲའོ། །
གཤམ་དུ་བརྗོད་པའི་གནས་ཚུལ་དེ་དག་གི་རྗེས་ལ་ཡུང་གྲོང་ལ་འགྱུར་ལྡོག་གང་
ཡང་མ་བྱུང་། ཞ་སྙེའི་རྩི་བྱུག་པའི་ལྕགས་ཤོག་གི་དར་ཆ་ཚོན་རིས་གསུམ་ལྡན་མ་སྔར་
བཞིན་མཆོད་ཁང་གི་དྲིལ་བུའི་ཐོག་ཁང་སྟེང་དུ་འཁོར་བ་དང་། དར་སོ་ཆེ་བའི་གོས་རྒྱུ་
ཚོང་ཁང་གི་དར་འཕྱང་གཉིས་སྔར་བཞིན་རླུང་གིས་ལྷབ་ལྷུབ་གཡོ། སྨན་རྫས་ཚོང་ཁང་
གི་ཨ་རག་ཉིང་ཁུ་བླུག་པའི་ཤེལ་བུམ་ནང་སྦང་པའི་སྦྲུམ་ཤ་དེ་ནི་སྨྲ་བ་དཀར་པོ་ཐུམ་བུ་
ཞིག་དང་འདྲ་བར་དལ་བུས་རུལ་བཞིན་མཆིས། ད་དུང་མགྲོན་ཁང་གི་སྒོ་ཐོད་དུ་བཀལ་
བའི་གསེར་གྱི་སེང་གེ་དེ་ཡང་ཆར་རླུང་གིས་བརྡུངས་ནས་ཚོས་གཞི་བུད་པས་རྒྱ་ལམ་
འགྲུལ་པའི་སྣང་ངོར་ཁྱི་ཨབ་སོག་ཅིག་ལྟར་སྣང་།
བྷོ་ཝ་རི་ཁྱོ་ཤུག་ཡུང་གྲོང་དུ་འབྱོར་ཉིན་གྱི་དགོང་མོར། མགྲོན་ཁང་གི་གནས་བདག
ཡུགས་མོ་ལེ་ཧྥང་སོ་ཝ་བྲེལ་བས་གང་། ཚལ་སླང་ཆེན་པོའི་ནང་དུ་ཚལ་རྔོ་བཞིན་རྔུལ་
ཆུས་བཞིན་རས་འཚོས། ནངས་པར་ནི་གྲོང་རྡལ་ནང་ཚོང་འདུས་ཡོད་པས་སྔོན་ལ་ཤ་
བཏུབ་པ་དང་། བྱ་ཤའི་ནང་ཁྲོལ་འདོན་པ། ཀྲུམ་ཁུ་དང་ཇ་ཁོ་ཧྥེ་སྐོལ་བ་བཅས་བྱེད་
དགོས། ད་དུང་ལག་རོགས་ཚོའི་ཟ་ཆས་དང་། སྨན་པ་ཁྱོ་ཤུག་དང་གཡོག་མོའི་དགོང་ཟས་
གྲ་སྒྲིག་བྱེད་དགོས། སྒྲོག་སྟེགས་སྤོ་ལོ་ཁང་ནང་ནས་དགོད་སྒྲ་ལྷང་ལྷང་གྲགས། གསོལ་
ཚིགས་ཚོམས་ཁང་ནང་བཞུགས་པའི་ཆུ་འཁོར་སྦྱིན་བདག་གསུམ་གྱིས་ཨ་རག་དཀར་པོ་
སྐྱེལ་དགོས་ཟེར། ཤག་པ་ལྷབ་ལྷབ་ཏུ་འབར་ཞིང་སོལ་བ་ཚག་ཚག་ཏུ་གྲག གསོལ་ཐབ་
ཀྱི་ཅོག་ཙེ་ནར་མོའི་ཐོག་གི་ལུག་ཤ་རྗེན་པ་འཇོག་གནས་སུ་ཐ་བག་ཁ་ཤས་བརྩིགས་པ་
དེ་དག་ཀྱང་ཨན་རྡར་ཐོག་ཏུ་པོའོ་ཚལ་བཙབ་པའི་ཚེ་ལིང་ལིང་དུ་གཡོ། ཁང་རྒྱབ་ཀྱི་བྱ་
དེས་ཀོ་ཀོའི་བྱ་སྐད་རྒྱག་པ་དང་། གཡོག་མོས་བྱ་དེ་དང་ཡ་ཙེ་བཟུང་ནས་མགྲོན་པོ་ལ་སྣེ་
ལེན་ཞུ་ཆེད་གསོད་པའི་གྲ་བསྒྲིགས།
ཀོ་བའི་འདྲུད་ལྷམ་ལྗང་མདོག་གྱོན་ཞིང་། ངོ་གདོང་གྲོ་ཐིག་ཅན། ཕྱིང་ཞྭ་གསེར་སྐུད་
ཀྱི་འཛར་ཕོད་ཅན་གྱོན་པའི་སྐྱེས་པ་ཞིག་དྲོད་ཐབ་ལ་རྒྱབ་བསློགས་ནས་མེ་སྲོ་བཞིན་
འདུག ཁོའི་རྣམ་འགྱུར་ལ་བལྟས་ན་སྤོབས་སེམས་ཀྱིས་གང་ལ་ཞི་ཞིང་ལྷོད་པ་ནི་ཁོའི་
མགོ་ཐོད་དུ་བཀལ་བའི་སྨྱུག་གཟེབ་ནང་གི་གསེར་བྱིའུ་དང་འདྲ་ཞིང་། དེ་ནི་སྨན་གཉེར་དཀའ་བཅུ་པའོ། །
མགྲོན་ཁང་གནས་མོས་གཅིག་རྗེས་གཉིས་མཐུད་ངང “ཨ་ཐེ་རྨི་སི། ལྕུག་ཕྲན་ཁ་
ཤས་འཁྱེར་ཤོག ཤེལ་དམ་ནང་ཆུ་རྡག་རྡག་རྒྱོངས་ཤིག ཨ་རག་དཀར་པོ་སྐྱེལ་བར་
སོང་། མགྱོགས་ཙམ་གྱིས། ཞལ་ལག་རྗེས་ལ་ཤིང་འབྲས་གང་ཞིག་གིས་སྐུ་མགྲོན་ལ་སྣེ་
ལེན་ཞུ་དགོས་པ་ངས་ཤེས་རོགས་བྱས་ན་ཅི་མ་རུང་། དཀོན་མཆོག་མཁྱེན། ཁང་པ་སྤོ་
རོགས་བྱེད་མཁན་མི་དེ་དག་སླར་ཡང་སྒྲོག་སྟེགས་སྤོ་ལོ་ཁང་ནང་ཟིང་རྒྱག་གིན་འདུག
ཁོང་ཚོའི་ཐེར་གེ་ད་དུང་རྒྱལ་སྒོའི་འགྲམ་དུ་བཞག་འདུག་ཨང་། ཁུག་རྟ་ལན་པར་གྱི་
འགྲུལ་སྐྱེལ་ཤིང་རྟ་འཁོར་ལོ་འབྱོར་ནས་དེ་ལ་མ་བརྡུང་པ་དྲ་མ་རེད། མགྱོགས་པོ་བྷོ་
ལེ་ཐེ་ལ་ཐེར་གེ་ཡག་པོར་འཇོག་གྱིས་ཤིག གཟིགས་དང་། སྐུ་ཞབས་ཧའོ་མེ་ལགས།
ཞོགས་པ་ནས་འགོ་བཙུགས་ཏེ་ཁོང་ཚོས་སྒྲོག་སྟེགས་སྤོ་ལོ་ཐེངས་བཅོ་ལྔ་ཙམ་བརྒྱབ།
ཀུ་ཤུའི་ཨ་རག་དམ་བི་བརྒྱད་བཏུང་སོང་། ཁོང་ཚོས་ངའི་སྒྲོག་ཁེབས་རས་ཀྱང་རྩབ་
རལ་བཟོ་ས་རེད” ཅེས་རྒྱང་རིང་ནས་དེ་དག་ལ་ལྟ་བཞིན་བརྗོད་པ་དང་། ལག་པའི་
ནང་ད་དུང་ཚལ་སྐྱོགས་འཁྱེར་འདུག
སྐུ་ཞབས་ཧའོ་མེ་ཡིས “རྩབ་རལ་བཟོས་ཀྱང་ཅི་མི་སྐྱོན། ཁྱེད་རང་གིས་གསར་པ་
ཞིག་ཉོས་ན་ཆོག” ཅེས་ལན་བཏབ།
“གསར་པ་ཉོ་རྒྱུ་ཨེ” ཞེས་ཡུགས་མོ་སྐད་ཤོར།
སྐུ་ཞབས་ཧའོ་མེ་ཡིས “རྙིང་པ་ཕན་མ་ཐོགས་ན་དེ་འདྲ་ཞིག་མ་རེད་དམ། ལྕམ་
སྐུ་ལེ་ཧྥང་སོ་ཝ་ལགས། ངས་ཡང་བསྐྱར་ཞུ་རྒྱུ་ལ། དེ་ཁྱེད་རང་གིས་ནོར་སོང་བ་རེད།
ཚབས་ཆེན་ནོར་སོང་བ་རེད། དེའི་ཁར་ད་ཆ་སྒྲོག་སྟེགས་སྤོ་ལོ་རྩེ་མི་ཚོ་ཨི་ཁུང་དོག་ལ་
རྒྱག་དབྱུག་ལྕི་པོ་ལ་དང་དོད་འདུག མི་ཚོ་རྡེལ་རིལ་རྒྱག་མཁན་ཡོད་མ་རེད་དོ། །ཚང་
མ་བསྒྱུར་ཟིན་པ་རེད། མི་ཡང་དུས་རབས་ཀྱི་རྗེས་ཟིན་པ་འགྲོ་དགོས་རེད། ཐེ་ལི་ཡེ་ལ་
གཅིག་ལྟོས་དང་ཞེས་སྨྲས།
གནས་མོ་ཁོང་ཁྲོས་ངོ་གདོང་ཡང་དམར་པོར་གྱུར། སྨན་གཉེར་དཀའ་བཅུ་པས་མུ་མཐུད་ནས་བརྗོད་དོན།
ཁོང་གི་སྒྲོག་སྟེགས་སྤོ་ལོ་དེ་ཇི་ལྟར་ནའང་ཁྱེད་རང་གི་འདི་ལས་ལེགས། ཁོ་ལ་ད་
དུང་བསམ་ཚུལ་གསར་པ་ཡོད་དེ། དཔེར་ན་ཕོ་ལན་གྱི་ཡུལ་གྱར་བ་དང་ཡང་ན་ལི་ཨང་
གི་ཆུ་སྐྱོན་ཕོག་པའི་ཡུལ་གྱར་བར་ཞལ་འདེབས་རྒྱག་ཕྱིར་རྒྱན་འཇོག་པ་ལ་སོགས་སོ། །”
“སློང་མཁན་ཁོ་འདྲ་བ་ལ་ངས་ཇུས་གཏོགས་བྱེད་ཅང་མ་ལངས” ཞེས་གནས་
མོས་དཔུང་པ་རྒྱགས་རིལ་གཉིས་རོང་ཙམ་དང་ཁོའི་སྐད་ཆ་ཤོད་དུ་མ་བཅུག་པར“འགྲིག་
སོང་། འགྲིག་སོང་། སྐུ་ཞབས་ཧའོ་མེ་ལགས། གསེར་སེང་མགྲོན་ཁང་སྒོ་མ་བརྒྱབ་ཕྱིན་
གང་ལྟར་སྐུ་མགྲོན་ཡོང་མི་ཡོད། མི་ང་ཚོ་འདྲ་བ་ལ་ཁེ་བཟང་མེད་པའི་སེམས་ཁྲལ་མི་
འདུག དེ་ལས་ཉིན་ཞིག་ཁོས་གཉེར་བའི་ཧྥ་རན་སིའི་ཁོ་ཧྥེ་ཇ་ཁང་དེ་སྒོ་བརྒྱབ་ནས་སྒོ་
སམ་འཐེན་པ་ཞིག་ཁྱེད་རང་གིས་གཟིགས་ཀྱི་རེད” ཅེས་དང་། དེ་ནས་མུ་མཐུད་དེ “ངའི་
སྒྲོག་སྟེགས་བརྗེ་རྒྱུ་ཨེ། ཧེན། སྒྲོག་ཙེའི་ཐོག་བཀྲུ་བྱའི་གོས་དག་འཇོག་ས་བྱས་ན་ཡག་པོ་
གང་འདྲ་མི་འདུག་གམ། རྔོན་རྒྱག་པའི་ནམ་དུས་སླེབས་སོང་ན་སྒྲོག་སྟེགས་ཐོག་ད་དུང་
སྐུ་མགྲོན་དྲུག་ཉལ་ཆོག་ཨང་།……སེ་མོ་གོག་གོག་དབྱི་ཝེལ་ཁོ་ད་དུང་ཡང་མ་སླེབས་པ་
ཅི་ཡིན་ནམ” ཞེས་ཆིག་ལབ་བརྒྱབ།
སྨན་གཉེར་དཀའ་བཅུ་པ་ན་རེ། “དུས་གཏན་ཤིང་རྟ་འཁོར་ལོ་མ་འབྱོར་བར་ཁྱེད
རང་ཁ་ལག་གཏོང་རྩིས་མེད་དམ་ཞེས་དྲིས།
“དུས་གཏན་ཤིང་རྟ་འཁོར་ལོ་སྒུག་རྒྱུ་ལགས། འོ་ན་སྐུ་ཞབས་པི་ནེ་ལགས་ཇི་ལྟར་
བྱེད་དགོས་སམ། ཆུ་ཚོད་དྲུག་པ་ཟིན་མ་ཐག་ཁོང་དགོང་ཟས་ཟ་བར་ཏག་ཏག་ཡོང་གི་
རེད། ཁོང་ལྟ་བུའི་མི་རྭ་ཅོ་འདྲ་བ་དེ་འདྲ་འཇིག་རྟེན་ཐོག་གཉིས་པ་ཡོད་ཀྱི་མ་རེད། ཁོང་
ག་དུས་ཡིན་ནའང་གསོལ་ཚིགས་ཁང་ཆུང་ནང་གི་སྡོད་ས་གཅིག་རང་དུ་སྡོད་པ་ལས་
ཤི་དགོས་བྱུང་ཡང་སྡོད་ས་མི་བརྗེ། སྐྱོན་འཚོལ་རྒྱུར་དགའ་བ་ཞིག་ཡོད་རེད། ཀུ་ཤུའི་
ཨ་རག་ལ་ཡང་ཡག་སྒྲུག་རྒྱག་གི་རེད། དེ་ནི་སྐུ་ཞབས་ལེ་ཨོན་དང་བསྡུར་ས་མེད། ཁོང་
སྐབས་རེ་ཆུ་ཚོད་བདུན་པར་ཡོང་བ་དང་།
ཐ་ན་བདུན་དང་ཕྱེད་ཀར་གཞི་ནས་འབྱོར་གྱི་རེད། ག་རེ་ཡོད་ན་ག་རེ་ཟ་བ་ལས་མིག་ཀྱང་ལྟ་གི་མ་རེད། གཞོན་ནུ་ཡག་པོ་ཞིག་རེད་
ཨང་། སྐད་ཤུགས་ཆེ་ཙམ་བརྒྱབ་ནའང་ཟུར་གྱི་མི་ལ་གནོད་དོགས་བྱེད་ཀྱི་རེད།”
“དེའི་ཐོག་ནས་སློབ་གསོ་ཐོབ་མྱོང་བའི་མི་དང་དམག་མི་བྱེད་མྱོང་བའི་ཁྲལ་དོན་
ལས་བྱེད་པའི་དབར་གྱི་མི་འདྲ་ས་དེ་མཐོང་གི་རེད།”
ཆུ་ཚོད་དྲུག་པའི་ཅོང་བརྡ་བཏང་མ་ཐག་སྐུ་ཞབས་པི་ནེ་འཛུལ་ཡོང་།
ཁོའི་གཟུགས་ཧ་ཅང་རིད། ལུས་ལ་སྟོད་གོས་སྔོན་པོ་ཞིག་གྱོན་ཡོད་པ་དེ་མགོ་ནས་
མཇུག་བར་ཐང་ཤ་འཕྲོད། ལྤགས་ཞྭའི་ཨམ་ཅོག་སྤྱི་བོའི་སྟེང་དུ་སྒྲོག་གུས་མདུད་པ་
བརྒྱབ། ཞྭ་མོའི་ལྕེ་ལྷེབ་བཏེགས་ཚེ་དཔྲལ་བ་དམར་རིལ་ཕྱིར་མངོན་ཞིང་། དེ་ནི་ལྕགས་
རྨོག་གྱོན་དྲགས་པའི་རྗེས་ཤུལ་ལགས། ཁོས་མགོ་སྣམ་གྱི་སྟོད་གོས་ཁན་སྦྱར་ནག་པོ་
ཞིག་གྱོན། གོང་པ་ནི་ནང་ཤ་ལྡན་པ་ཞིག་རེད། དོར་མ་ཐལ་མདོག་ཡིན་པ་དང་། ལོ་
གཅིག་དུས་བཞིར་ཀོ་ལྷམ་གཙང་རྐྱང་འཕྱིས་པར་བྱེད་ནའང་རྐང་མཛུབ་གྱེན་དུ་ཀེར་
ཞིང་རྟིང་རྒྱབ་འབུར་དུ་དོད། རྒྱ་དང་ཨོག་ཚོམ་ཁམ་སེར་ཤིན་ཏུ་གྲལ་འགྲིག་ལ་སྤུ་རྐང་
གཅིག་ཀྱང་ཟིང་མེད་པས་ཁོའི་ཨོག་མའི་ཕྱི་དབྱིབས་གསལ་པོར་མངོན་པ་དང་། མེ་ཏོག་
སྟེགས་བུའི་ཐོག་གི་རྡོ་སྐྱོར་ཇི་བཞིན་དམིགས་བསལ་མེད་པའི་ཁོའི་ངོ་གདོང་དང་། ངོ་
གདོང་ཐོག་གི་འདྲེན་བྱེད་ཆུང་ཞིང་སྣོམ་བྱེད་ཤ་འཛིན་ལྟར་གུག རྩེད་མོ་གང་རུང་དང་།
རྔོན་རྒྱག་པ། ཡི་གེ་འབྲི་བ་བཅས་ལ་གཞན་དྲིང་མི་འཇོག ཁྱིམ་དུ་དཀྲུག་སྟེགས་ཤིག་
ཡོད་པས་གསོལ་རས་ལ་སྤྱོད་པའི་སྦ་སྒོར་བཟོ་ཞིང་། སྒྱུ་རྩལ་མཁན་པོ་འདྲ་བའི་ཞེ་སྡང་
དང་། སྦྱིན་བདག་ཆེན་པོ་འདྲ་བའི་སྒེར་སེམས་དང་ལྡན་པས་སྦ་སྒོར་དེ་འདྲ་ཁང་པའི་
ནང་རྡག་རྡག་ཡོད།
གསོལ་ཚིགས་ཁང་ཆུང་ཕྱོགས་སུ་འགྲོ་བའི་ཚེ་སྔོན་ལ་ཆུ་འཐག་གི་སྦྱིན་བདག་
གསུམ་འབོད་པར་བྱེད། གཡོག་མོས་གྲི་ཆུང་དང་སོ་ཁྱེམ་སྒྲིག་པའི་སྐབས་སྨྲ་བ་མེད་པར་
ཐབ་འགྲམ་གྱི་སྡོད་གནས་ཐོག་བསྡད། རྣམ་ཀུན་བཞིན་སྒོ་བརྒྱབ། ཞྭ་མོ་ཕུད།
རང་ཉིད་དང་གནས་མོ་ལས་མེད་པ་ཤེས་སྐབས་སྨན་གཉེར་དཀའ་བཅུ་པས
རྨེད་ཀྱི་སྐད་ཆ་རེ་གཉིས་བཤད་པར་ཁོང་གི་ལྕེ་ལེབ་ཆད་ཀྱི་མ་རེད་ཨང” ཟེར།
གནས་མོས “ཁོང་ཁ་བརྡར་གཏན་ནས་གློད་ཀྱི་མ་རེད། གཟའ་འཁོར་གོང་མར་རས་
ཆ་ཚོང་མཁན་ཚོང་པ་གཞོན་ནུ་ཡིན་མདོག་ཁ་པོ་གཉིས་འབྱོར་སོང་། དགོང་མོ་ཁོང་ཚོས་
བཞད་གད་ལུང་པ་གང་བཤད་པས་གད་མོས་ང་ཡང་མིག་ཆུ་ཤོར་དགོས་བཟོས་བྱུང་། འོན་
ཀྱང་ཁོང་དེ་གར་བསྡད་དེ་ཉ་ཤི་རོ་ཞིག་དང་འདྲ་བར་གཏམ་ཚིག་གཅིག་ཀྱང་བཤད་མ་སོང” ཞེས་སྨྲས།
སྨན་གཉེར་དཀའ་བཅུ་པས “རེད་ཨང་། ཨུ་ཚུགས་ཚ་ལ་ངམ་ནག་པ་དང་། འཇིག་
རྟེན་གྱི་འགྲོ་སྟངས་མི་ཤེས་པའི་མི་ལྟ་རྒྱ་མཐོང་རྒྱ་ཁབ་མིག་ཙམ་ལས་མེད་པ་ཞིག་རེད”ཅེས་བརྗོད།
དེར་གནས་མོ་མོས་མཐུན་མ་བྱུང་བར “འོན་ཀྱང་མི་ཚོས་ཟེར་བ་ལྟར་ན་ཁོང་ལ་
འཇོན་ཐང་འདུག་ཟེར།”
“འཇོན་ཐང་ཨེ།” སྐུ་ཞབས་ཧའོ་མེ་ཡིས “ཁོང་ལ་འཇོན་ཐང་ག་རེ་ཡོད་དམ།
ཁོང་སོ་སོའི་ལག་ཤེས་ཐད་ལ་ཡོད་ཀྱང་སྲིད” ཅེས་སེམས་ཞི་བར་གནས་པའི་རྣམ་འགྱུར་
ཐོག་ནས་སྐད་ཆ་ཚིག་གཅིག་བསྣན། དེ་ནས་མུ་མཐུད་ན་རེ། “ཨ་ལ་ལ། འབྲེལ་ལམ་རྒྱ་
ཆེ་བའི་ཚོང་པ་དང་། ཁྲིམས་ལུགས་ཇུས་འདྲི་བྱེད་ས། སྨན་པ། སྨན་གཉེར་པ་བཅས་བློ་
རྩེ་གཅིག་ལ་སྒྲིམ་པས་གཤིས་ཀ་ཡ་མ་གཟུགས་སུ་འགྱུར་བ་དང་། ཐ་ན་རྩུབ་སྤྱོད་ཅན་དུ་
འགྱུར་ཡང་སྲིད་དེ། ལོ་རྒྱུས་ཐོག་ཏུ་མང་དག་བྱུང་མྱོང་ཨང་། འོན་ཀྱང་དེ་ནི་མ་མཐར་
ཁོང་ཚོའི་སེམས་ནང་དོན་དག་ཡོད་པས་རེད། ང་ལ་ཆ་བཞག་ན་ཚོང་རྟགས་ཡི་གེ་འབྲི་
དགོས་བསམ་ནས་ཡིག་ཅོག་ཐོག་ལྕགས་སྨྱུག་བཙལ་བཙལ་ཏེ་མ་རྙེད་པར་ལུས་སྐབས་
མཐར་སྨྱུ་གུ་ནི་ཨམ་ཅོག་ལ་གཟེར་འདུག”
སྐབས་དེར་ཡུགས་མོ་ལེ་ཧྥང་སོ་ཝ་སྒོ་འགྲམ་དུ་སོང་ནས་དུས་གཏན་འཁོར་ལོ་ཁུག་
རྟ་ལན་པར་འབྱོར་ཨེ་འདུག་བལྟས། གྱོན་གོས་ནག་པོ་མནབས་པའི་སྐྱེས་པ་ཞིག་གློ་བུར་
དུ་གསོལ་ཐབ་ནང་འཛུལ་བས་མོ་རབ་ཏུ་དངངས། རབ་རིབ་མུན་པའི་ནང་ནས་མི་དེ་ནི་
བཞིན་རས་དམར་ལ་སྟོབས་དང་ལྡན་པ་ཞིག་ཡིན་པ་མཐོང་།
མགྲོན་ཁང་གནས་མོས “ལྷ་ཡབ་ཁྱེད་འདིར་ཕེབས་ནས་དོན་དག་འདྲ་ཡོད་པ་མ་
རེད་དམ” ཞེས་རྗོད་བཞིན་རག་གི་སྒྲོན་སྟེགས་ལག་པས་བསྙབས་ཏེ་སྒྲོན་སྟེགས་དང་
ཡང་ལཱ་དྲོད་ཐབ་ཐོག་སྟར་པ་བསྒྲིགས་ཏེ་བཞག མོས་མུ་མཐུད་དེ “སྐུ་ཉིད་ཞལ་ལག་
ག་རེ་མཆོད་འདོད་དམ། ཇ་ནག་ལི་ཙེ་ཨ་རག་གམ་རྒུན་འབྲུམ་ཨ་རག་གང་ཞིག་བཞེས་
འདོད་དམ་ཞེས་དྲིས།
ལྷ་ཡབ་ཀྱིས་འཛེམ་ཟོལ་ཆེན་པོས་ཅི་ཡང་མ་ཞུས། ཁོང་ནི་ཉི་གདུགས་འཚོལ་བར་
ཡོང་ཞིང་། ཁ་སྔོན་ཡེ་ཤུའི་དབེན་གནས་ཨེ་ན་མེང་དུ་སྐྱོད་སྐབས་དེ་གར་ལུས། ད་ལྟ་ལྕམ་
སྐུ་ལེ་ཧྥང་སོ་ཝ་ལ་མི་ཞིག་བཏང་སྟེ་དགོང་མོ་ལྷ་ཡབ་བཞུགས་སར་སྐྱེལ་དགོས་ལུགས་
མངགས་རྗེས་དགོང་མོའི་སྨོན་ལམ་གྱི་དྲིལ་བརྡ་གྲག་པས་མཆོད་ཁང་དུ་ལོག
ལྷ་ཡབ་ཀྱི་གོམ་སྒྲ་ཐང་སྡེར་ནས་ཇེ་རྒྱང་དུ་སོང་འཕྲལ་སྨན་གཉེར་དཀའ་བཅུ་པས་
དཔྱད་གཏམ་གཏོང་འགོ་ཚུགས་ཤིང་། ལྷ་ཡབ་ཀྱི་ད་ལྟའི་བྱེད་སྟངས་དེ་འཚམ་པོ་མ་རེད་
ཅེས་བརྗོད། ཁོས་བལྟས་ན་ལྷ་ཡབ་ཀྱིས་ཨ་རག་འཛེམ་ཟོལ་གྱིས་མི་འཐུང་བ་ནི་སུན་སྣང་
སྐྱེ་དགོས་པའི་ཚུལ་འཆོས་ཙམ་ཡིན་ཞིང་། མི་གཞན་དག་མེད་པའི་སྐབས་ཧབ་ཟ་ཧབ་
འཐུང་མི་བྱེད་མཁན་ཆོས་ཕྱོགས་མི་སྣ་སུ་ཡོད་དམ། ག་དུས་ཡིན་ནའང་གསར་བརྗེ་ཆེན་
མོའི་གོང་གི་འཚོ་བ༸སླར་གསོ་ཡོང་རེ་བྱེད་ཀྱི་ཡོད་ཅེས་བརྗོད། གནས་མོས་ལྷ་ཡབ་ཀྱི་
རྒྱབ་རྩ་བྱས་ཏེ་བརྗོད་དོན།
“ཤོད་ཉིང་འདོད་ན་ཤོད་ཅིག ཁྱེད་རང་འདྲ་བའི་སྐྱེས་པ་བཞིས་ཁོང་མི་གཅིག་
ལ་མི་དོ། ན་ནིང་ཁོང་གིས་ང་ཚོ་ལ་གྲོ་རྩྭ་བསྡུ་རོགས་བྱེད་སྐབས་དབོར་ཐེངས་གཅིག་ལ་
ཆག་པ་ཆེན་པོ་དྲུག་འཁྱེར་གྱི་འདུག ཤུགས་ལ་འགྲན་ཟླ་མི་འདུག
སྨན་གཉེར་དཀའ་བཅུ་པ་ན་རེ། “འོ་ན་དཔེ་ཡག་པོ་བྱུང་བ་རེད། ཁྱེད་རང་ཚོའི་བུ་
མོ་གཞོན་ནུ་མ་ཁོང་ལྟ་བུའི་སྟོབས་དང་ལྡན་པའི་སྐྱེས་པའི་སར་བཤགས་པ་འབུལ་བར
ཐོངས་དང་། ང་ཡིན་ན། གལ་སྲིད་ང་སྲིད་གཞུང་ཡིན་འགྱུར་ན་ངས་ཟླ་བ་རེར་ལྷ་ཡབ་
ཀྱི་ཁྲག་ཐེངས་རེ་གཏར་བར་བྱེད། དེ་རང་རེད་ལྕམ་སྐུ་ལེ་ཧྥང་སོ་ཝ། ཟླ་རེ་བཞིན་སྡོད་རྩ་
གཤགས་ཏེ་ཁྲག་ཐེངས་རེ་གཏར་ན་ད་གཟོད་བདེ་འཇགས་ལ་གནོད་སྐྱོན་དང་སྲོལ་ངན
དར་འཕེལ་མི་འགྲོའོ་ཞེས་བརྗོད།
ཁྱི་ཁ་ཟུམ་ཞིག་སྐུ་ཞབས་ཧའོ་མེ་ལགས། ཁྱེད་རང་ལྷ་ལ་མི་བཀུར་ལ་ཆོས་ལའང་དད་པ་ཡོད་མ་རེད།
སྨན་གཉེར་དཀའ་བཅུ་པས་ཁ་ལན་སློག་དོན།
ང་ཆོས་ལ་དད་པ་ལོས་ཡོད། ང་རང་སོ་སོའི་ཆོས་ལ་དད་པ་ཡོད། ང་ཁ་ཏོན་ཙམ་
ལས་མི་ཤེས་པའི་ཁོང་ཚོ་དང་བསྡུར་ན་ཆོས་ལ་དད་པ་དེ་བས་ཆེ་བ་ཡོད་ཅེས་བརྗོད་
སྤོབས། ཁོང་ཚོའི་བྱེད་སྟངས་ནི་གཟུ་ལུམ་དང་མི་མགོ་བསྐོར་བའི་གཡོ་ཐབས་ཙམ་རེད།
ང་དཀོན་མཆོག་ལ་དད་མོས་ཡོད། བདག་ནི་བླ་ན་མ་མཆིས་པའི་དཀོན་མཆོག་ངོ་མ་
དང་འཇིག་རྟེན་བྱེད་པོར་དད། ཁོང་གི་མཚན་ལ་ག་རེ་ཞུ་མིན་དེ་གནད་འགག་མ་རེད།
གང་ལྟར་ཁོང་གིས་ང་ཚོ་འཇིག་རྟེན་ཐོག་སྤྱི་དམངས་ཀྱི་འགན་འཁྲི་དང་ཁྱིམ་བདག་གི་
འགན་འཁྲི་འཁུར་བར་མངགས་པ་རེད། འོན་ཀྱང་ང་མཆོད་ཁང་ལ་སོང་ནས་དངུལ་སྡེར་
ལ་འོ་བྱེད་པ༸དང་སོ་སོའི་སྦ་ཁུག་སྟོང་པ་བཟོས་ཏེ་བཞད་གད་པ་ཁྱུ་གཅིག་གསོ་དགོས་
གལ་མི་འདུག ཁོ་པ་ཚོའི་ཟ་མ་ང་ཚོ་ལས་ཀྱང་ཡག་གི་རེད། གལ་ཏེ་ཁྱེད་རང་དཀོན་
མཆོག་ལ་གུས་ཕྱག་འབུལ་བསམ་ན་ཚང་ཚིང་ནགས་ཚལ་ཀྱི་ཁྲོད་དང་། མུ་མེད་ཞིང་ཐང་
གི་ནང་། ཐ་ན་ཨ་སྔོན་མཁའ་དབྱིངས་ལ་གཏད་ནས་ཕུལ་ཀྱང་ཆོག་སྟེ། གནའ་མི་ཚང་
མ་དེ་འདྲ་མ་ཡིན་ནམ། བདག་གི་དཀོན་མཆོག་ནི་སུ་ཀེ་ར་ཏེ་དང་། ཧྥ་ལན་ཁེ་ལིན།
ཝོལ་ཐེ། པེ་ལང་རུའེལྟ་བུའི་དཀོན་མཆོག་གོ བདག་ནི་ས་ཝ་ལྷ་ཡབ་ཀྱི་དད་པའི་
བསྒྲགས་གཏམ་དང་གྱ་དགུ་ལོའི་ནུབ་པ་མེད་པའི་རྩ་དོན་ལ་བརྩི་བཀུར་ཞུའོ། །དེར་
བརྟེན་བདག་ནི་དཀོན་མཆོག་རྒད་པོ་སོ་སོ་འཁར་རྒྱུག་འཛུགས་བཞིན་སྐྱེད་ཚལ་ནང་
འཆམ་འཆམ་བྱེད་པ་དང་། སོ་སོའི་གྲོགས་པོ་ཉ་ཆེན་རྨིག་པའི་ཁོག་པའི་ནང་ཁྱུར་མིད་
བཏང་བས་སྐད་ངན་སྒྲོག་བཞིན་ཤི་ནའང་ཉིན་གསུམ་གྱི་རྗེས་ལ་འདས་ལོག་བྱུང་བ
ཞེས་པར་བདག་ཁས་མི་ལེན། གནས་ཚུལ་དེ་རིགས་མ་གཞི་ནས་བྱུང་རྒྱལ་དུ་སྨྲ་བ་ཞིག་
ལགས་ཤིང་། དངོས་ལུགས་རིག་པའི་ངེས་སྲོལ་ལས་ཡོངས་སུ་བརྒལ་བ་སྨོས་ཅི། དེའི་ཐོག་
ནས་ལྷ་ཡབ་དག་ནི་ཅི་ཡང་མི་ཤེས་པའི་སྡོང་རུལ་ཞིག་དང་མཚུངས་པ་ཞོར་ལ་ར་འཕྲོད།
ཁོ་པ་ཚོས་ད་དུང་འཇིག་རྟེན་ཐོག་གི་མི་ཚོ་ཡང་ཁོང་ཚོ་དང་མཉམ་དུ་གཏིང་མཐའ་མི་
མངོན་པའི་མུན་ཁུང་ནང་འཁྲིད་འགྲོ་ཡི་ཡོད” ཅེས་བརྗོད།
སྨན་གཉེར་དཀའ་བཅུ་པས་སྐད་ཆ་ཤོད་མཚམས་བཞག་སྟེ་གཡས་གཡོན་གྱི་ཉན་
པ་པོའི་རྣམ་འགྱུར་ལ་དོ་སྣང་བྱས། ཁོ་ངར་ལངས་ཚེ་རང་ཚུལ་བརྗེད་པར་སླ་བས་སོ་སོ་
ད་དུང་ཤང་གྲོང་གྲོས་ཚོགས་ཐོག་ཡོད་ཨང་སྙམ། འོན་ཀྱང་མགྲོན་ཁང་གི་སྦྱིན་བདག་མ་
ཁོའི་ལབ་རྡོལ་དེ་དག་ལ་ཉན་ཁོམ་མེད་པས་རྣ་ཅོག་ཀྲོང་ཀྲོང་གིས་ཐག་རིང་ནས་གྲག་
པའི་འཁོར་ལོའི་སྒྲ་ལ་ཉན་བཞིན་ཡོད། མོས་ཤིང་རྟ་འཁོར་ལོའི་སྒྲ་ངོ་ཆོད་པ་མ་ཟད། ད་
དུང་རྨིག་ལྕགས་ཀྱི་གཟེར་ལྷུག་པའི་རྟ་ཕོའི་རྨིག་པ་ས་སྟེང་དུ་སྤོ་བའི་ཐག་ཐག་གི་སྒྲ་
ཡང་ངོས་ཟིན། ཁུག་རྟ་ལན་པར་མཐར་སྒོ་འགྲམ་དུ་འབྱོར།
དུས་གཏན་ཤིང་རྟ་འཁོར་ལོ་ནི་འཁོར་ལོ་ཆེན་པོ་གཉིས་ཀྱི་སྟེང་དུ་སྒྲོམ་ཆེན་སེར་
པོ་བཏེགས་པ་ཞིག་ལགས་ཤིང་། ཐོག་རས་དང་འཁོར་ལོ་མཐོ་མཉམ་ཡིན་པས་དེའི་ནང་
གི་འགྲུལ་པས་ལམ་ངོས་མཐོང་མི་ཐུབ་པར། དེ་ལས་ལྡོག་སྟེ་ཐལ་རྡུལ་ཁོང་ཚོའི་དཔུང་
པའི་ཐོག་འཁྱེར་ཡོང་། ཤིང་རྟ་འཁོར་ལོའི་སྒོ་བརྒྱབ་རྗེས་ཞེང་ཆུང་བའི་སྒེའུ་ཁུང་ཐོག་
གི་ཤེལ་ཀོ་ཤེལ་སྒྲོམ་ནང་ཁྲུག་ཁྲུག་གཡོ། ཤེལ་ཀོའི་ཐོག་ཐལ་རྡུལ་རིམ་པ་གཅིག་འཁོར།
དེའི་ཁར་སྐམ་ཟིན་པའི་འདག་རལ་ཐར་ཐོར་ནི་དྲག་ཆར་གྱིས་ཀྱང་དག་མི་འདུག དུས་
གཏན་ཤིང་རྟ་འཁོར་ལོ་རྟ་གསུམ་སྦྲེལ་ཡིན་པ་ལས་གཅིག་མདུན་དྲེལ་ཡིན། ཐུར་འབབ་
སྐབས་ཤིང་རྟ་འཁོར་ལོ་ཡམ་ཡོམ་གྱིས་འཁོར་སྒྲོམ་ས་ལ་ཐུག་ཐུག་རེག
ཡུང་གྲོང་གི་སྦྱིན་བདག་ཁ་ཤས་ཐང་སྡེར་ཐོག་བསླེབས། ཁོང་ཚོས་དུས་གཅིག་ཏུ
གསར་འགྱུར་ག་རེ་ཡོད་མིན་དང་སྐད་ཆ་འདྲ་མིན་འདྲི་བ་དང་བྱ་དེ་ཡ་ཙེའི་སིལ་ར་
འཚོལ་བར་བྱེད། ཐེར་གེ་བ་དབྱི་ཝེལ་བྲེལ་འཚབ་ཀྱིས་སུ་ལ་ལན་ལྡོན་དགོས་མིན་མ་
ཤེས་པར་ལུས། ས་ཆ་དེ་གའི་མིས་ག་དུས་ཡིན་ནའང་ཁོ་ལ་གྲོང་ཁྱེར་ནང་དོན་དག་སྒྲུབ་
རྒྱུ་མངག་གི་ཡོད། ཁོ་ཚོང་ཁང་ནང་ཅ་དངོས་ཉོ་བར་འགྲོ་སྐབས། ཧབ་སེ་རྒྱག་མཁན་
ལ་ཀོ་བ་སྒྲིལ་མ་ཁ་ཤས་ཉོ་དགོས་པ་དང༌། རྨིག་ལྕགས་བཟོ་པར་ལྕགས་རོ་སྒྲུབ་དགོས་
པ། སྦྱིན་བདག་མ་ལ་ཉ་ཟོམ་གང་འཁྱེར་ཡོང་དགོས་པ། བུད་མེད་ཀྱི་རྒྱན་གོས་ཚོང་ཁང་
ནས་ཞྭ་མོ་ཁ་ཤས་ཉོ་དགོས་པ། སྐྲ་བཞར་ཁང་ནས་སྐྲ་རྫུས་འཁྱེར་ཡོང་དགོས། ཁོ་ལམ་རིམ་
ལམ་ཐོག་ཏུ་སྡོད་གནས་ཐོག་བསྡད་དེ་སྐད་ཆེན་པོས་འབོད་པ་དང་། ཅ་དངོས་ཐུམ་སྒྲིལ་
རེ་རེ་བཞིན་རིབ་མའི་འཁྲིས་ནས་སྒོ་རའི་ནང་འཕེན་པར་བྱེད། ཁོའི་རྟ་ཕོས་ལམ་བུ་རྒྱུས་
མངའ་ཡོད་པས་རང་འགུལ་ངང་མདུན་དུ་ཤར་རེར་སྐྱོད།
སྟེས་དབང་གི་དོན་ཞིག་གིས་དུས་གཏན་ཤིང་རྟ་འཁོར་ལོ་ཕྱི་འབྱོར་བྱས། དེ་ཡང་
ལྕམ་ཆུང་བྷོ་ཝ་རིའི་རྔོན་ཁྱི་ཞིང་ཐང་ནང་ནས་གར་སོང་ཆ་མེད་དུ་གྱུར། ཚང་མས་སྐར་མ་
བཅོ་ལྔ་ཙམ་ཤུ་སྒྲ་བརྒྱབ་སྟེ་ཁྱི་ཚུར་བཀུག དབྱི་ཝེལ་གྱིས་ཐ་ན་ཤིང་རྟ་འཁོར་ལོ་ལེ་དབར་
གཉིས་ཙམ་ཕྱིར་ལོག་བརྒྱབ་ཅིང་། ག་དུས་ཡིན་ནའང་ཁྱི་འདྲ་པོ་ཞིག་མཐོང་ནའང་འཁྲིས་
སུ་སླེབས་སྐབས་མ་ཡིན། ད་ནི་འགྲུལ་པ་ལམ་འགོར་བྱས་ན་མི་འགྲིག་པས་མདུན་དུ་མ་
བཞུད་ཀ་མེད་བྱུང་། ཨི་མ་ངུ་ཤོར་ལ་རླུང་ལངས་ནས་ཆ་ལི་ཡིས་མ་འགྲིག་པ་གང་བཤད།
དར་གོས་ཚོང་པ་སྐུ་ཞབས་ལེ་ཧོ་ཁོ་མོ་དང་ཤིང་རྟ་འཁོར་ལོ་གཅིག་ནང་ཡོད་པས་ཨི་
མ་ལ་སེམས་གསོ་བྱས་པ་དང་། དཔེ་མང་པོ་ཞིག་དྲངས་ཏེ་ཁྱི་བོར་ནས་ལོ་ཤས་སོང་ནའང་
བདག་པོ་ངོ་ཤེས་ལུགས་སྐོར་སྨྲས། ཁྱི་ཞིག་ཅུན་ཧྲེ་ཏན་ཏིང་མཁར(ད་ལྟའི་ཏུར་ཀིའི་རྒྱལ་
ས་དབྱི་སི་ཐན་པུར)ནས་ཕ་རི་སི་བར་ལོག་ཚུལ་དང་། ཁྱི་གཞན་ཞིག་ནི་ལེ་དབར་ཉིས་
བརྒྱ་སོང་བ་དང་། ཆུ་ཆེན་བཞི་བསྒྲལ་ཏེ་ཁྱིམ་དུ་ལོག་ཚུལ་མི་གཞན་གི་ས་ནས་ཐོས་
མྱོང་ལུགས། ཁོའི་ཕ་ལ་ཁྱི་ཨབ་སོག་ཅིག་ཡོད་པ་དེ་བོར་ནས་ལོ་བཅུ་གཉིས་སོང་རྗེས་
ཀྱི་དགོང་མོ་ཞིག་ཁོའི་ཕ་གྲོང་ཁྱེར་ནང་དུ་ལྟོ་ཆས་ཟ་བར་འགྲོ་སྐབས། བསམ་ཡུལ་ལས་
འདས་པ་ཞིག་ལ་ཁྲོམ་ལམ་ནས་ཁྱི་དེ་ཐུག་པ་དང་། ཁྱི་དེས་དེ་མུར་ཁོང་གི་སྒལ་པའི་ཐོག་མཆོང་ལུགས་སྨྲས།
གཉིས། ཤིང་རྟ་ལ་ལས་ཨང་དང་པོ་འབབ་མཁན་ཨི་མ་ཡིན། དེ་ནས་ཧྥེ་ལི་ཞི་དང་། སྐུ་ཞབས་
ལེ་ཧོ། ད་དུང་མ་མ་ཞིག་ཡོད། ཆ་ལི་ནི་སྐད་མ་བཏང་བར་གཉིད་ལས་མ་སད། ས་རུབ་མ་
ཐག་ཁོ་ཤིང་རྟའི་གྲུ་ཟུར་དུ་གཉིད་ལ་ཤོར།
ཧའོ་མེ་མདུན་དུ་སོང་ནས་རང་ཉིད་ངོ་སྤྲོད་བྱས་པ་དང་ལྕམ་ཆུང་ལ་གུས་འདུད་ཞུས།
ཁོས་སྨན་པ་ལ་ཁོང་རྣམ་པར་ཞབས་ཕྱི་ཞུ་རྒྱུ་བྱུང་བར་ཧ་ཅང་དགའ་པོ་བྱུང་ལུགས་དང་།
མཛའ་བརྩེའི་ངང་ནས་ཁོང་ཚོ་ལྷན་དུ་དགོང་ཟས་ཟ་རྒྱུའི་ཐག་གཅོད་བྱས་ལུགས། སོ་
སོའི་བཟའ་ཟླ་ཁྱིམ་དུ་མེད་ལུགས་སོགས་གུས་ལུགས་ཀྱི་སྐད་ཆ་བཤད།
ལྕམ་ཆུང་བྷོ་ཝ་རི་གསོལ་ཐབ་ནང་འཛུལ་རྗེས་ཐད་ཀར་དྲོད་ཐབ་མདུན་དུ་སོང་།
ཁོ་མོས་མཛུབ་མོ་གཉིས་ཀྱིས་པུས་མོའི་སྟེང་གི་ཕྱུ་པ་ཡར་བརྫེས་ནས་རྐང་པའི་བོལ་ཕྱིར་
བཏོན། དེ་ནས་ཀོ་ལྷམ་ནག་པོ་གྱོན་པའི་རྐང་པ་ཡ་གཅིག་འཁོར་བཞིན་པའི་ལུག་ཤ་
སྲེག་སྟེགས་ཐོག་བརྐྱངས་ཏེ་མེ་ལྡེ། མེ་འོད་ཁོ་མོའི་ལུས་ཕུང་ཡོངས་ལ་འཕྲོས་པས་འོད་
མདངས་དྲག་པོ་ཞིག་གིས་ཁོ་མོའི་གྱོན་གོས་ཕུག་པ་དང་། ཁོ་མོའི་ཤ་རྩི་དཀར་བའི་བ་
སྤུའི་བུ་ཁ་ཕུག་པ། ཐ་ན་ཡང་ཡང་རྡེབ་པའི་མིག་ལྤགས་ཀྱང་ཕུག སྒོ་ཕྱེད་ཙམ་བརྒྱབ་
པའི་སྲུབས་ཀ་ནས་ལྷགས་བསིལ་ལྡང་ཞིང་། ཚོས་གཞི་དམར་སེར་ལེབ་མོ་ཆེན་པོ་ཞིག་ཁོ་མོའི་ལུས་ཐོག་ཏུ་ཁྱབ།
དྲོད་ཐབ་ཀྱི་གཞོགས་གཞན་ཞིག་ཏུ་མགོ་སྐྲ་གསེར་ཞུན་བྱུག་པ་ལྟ་བུའི་གཞོན་ནུ་
ཞིག་ཁ་ཁུ་སིམ་མེར་ཁོ་མོ་ལ་བལྟས་ནས་བསྡད་འདུག
སྐུ་ཞབས་ལེ་ཨོན་དྷུ་ཧྥུ་དབྱི་ནི་གསེར་སེང་མགྲོན་ཁང་དུ་ཟ་མ་གཏན་འཇགས་
མངག་མཁན་འགྲུལ་པ་ཨང་གཉིས་པ་དེ་རེད། ཁོ་བདེན་དཔང་མཁན་ཅི་ཡོ་མན་གྱི་སར་
དངོས་སྦྱོང་སློབ་མ་བྱས་ཏེ་བསྡད་ཡོད། ཡུང་གྲོང་དུ་ཆོ་གང་ཡང་མེད་པས་རྟག་པར་ལྟོ་
ཆས་ཟ་བའི་དུས་ཚོད་ནར་འགྱངས་བྱེད་པ་དང་། མགྲོན་ཁང་དུ་ཁོ་ལ་མཚན་གང་སྨྲ་
བ་ཤོད་མཁན་གྱི་འགྲུལ་པ་ཞིག་འབྱོར་རེ་བྱེད། སྐབས་རེ་ལས་ཀ་གྲུབ་རྗེས་ཅི་ཞིག་བྱེད་
དགོས་མིན་མི་ཤེས་པས་དུས་ཐོག་ཏུ་མི་ཡོང་ཀ་མེད་ཡིན་ཞིང་། དེ་དུས་ཀྲུམ་ཁུ་འཐུང་
འགོ་ཚུགས་པ་ནས་ཕྱུར་བ་མ་ཟོས་བར་པི་ནེ་དང་ཐབས་གཅིག་ཏུ་ཟ་མ་ཟོས་ཏེ་སྡོད་
དགོས་ཀྱི་ཡོད། དེས་ན་གསར་དུ་འབྱོར་བའི་སྐུ་མགྲོན་དང་ལྷན་དུ་དགོང་ཟས་ཟ་རྒྱུའི་
སྐོར་གྱི་གནས་མོའི་གྲོས་འགོ་དགའ་སྤྲོའི་ངང་དང་ལེན་བྱས། ཁོང་རྣམ་པ་གསོལ་ཚིགས་
ཚོམས་ཁང་དུ་འཛུལ་བའི་ཚེ་ལྕམ་སྐུ་ལེ་ཧྥང་སོ་ཝ་ཡིས་དང་དོད་ཆེན་པོས་གྲི་ཆུང་དང་
ཐུར་མ་ཆ་བཞི་བཤམས། ཧའོ་མེ་ནི་སྣ་ཁུང་གི་གཉན་ཚད་འཕར་བར་དོགས་པས་ཟ་མ་ཟ་
སྐབས་གྷི་རི་སིའི་ཞྭ་མོ་འབུད་མི་ཕོད་པས་ཚང་མས་སྣང་བ་མ་འཇོག་རོགས་ཞེས་གནང་བ་ཞུས།
དེ་ནས་ཁོས་ཁ་ཕྱིར་བསྐོར་ནས་འཁྲིས་ཀྱི་ཨི་མ་ལ་ན་རེ།
ལྕམ་སྐུ་ཞབས་ཏན་ཏན་སྐུ་ལས་ཁག་ཡོད་ཀྱི་རེད། ང་ཚོའི་ཁུག་རྟ་ལན་པར་གྱི་
དུས་གཏན་ཤིང་རྟར་སྡོད་དུས་འཁྲུག་ཆེན་པོ་རེད ཅེས་བརྗོད།
ཨི་མ་ན་རེ། དངོས་གནས་འཁྲུག་ཆེན་པོ་འདུག འོན་ཀྱང་འགུལ་སྐྱོད་བྱས་ནའང་
སྐྱིད་པོ་འདུག བདག་ནི་སྡོད་གནས་བརྗེ་རྒྱུར་དགའ་པོ་ཡོད” ཅེས་བརྗོད།
དངོས་སྦྱོང་སློབ་མ་ན་རེ། “ས་ཆ་གཅིག་རང་དུ་བཙུགས་པ་ལྟར་སྡོད་དགོས་བྱུང་ན་
ཆོ་ཁྱོན་ནས་མི་འདུག” ཅེས་བརྗོད།
ཆ་ལི་ན་རེ། “གལ་ཏེ་ཁྱེད་རང་ང་ཡིན་ན་ག་དུས་ཡིན་ནའང་རྟ་བཞོན་དགོས་
རེད། ལེ་ཨོན་གྱིས་ལྕམ་ཆུང་བྷོ་ཝ་རི་ལ་མུ་མཐུད་དེ “ངའི་བསམ་པར་སྡོད་གནས་བརྗེ་
རྒྱུ་ལས་དོན་སྙིང་ལྡན་པ་ཞིག་མི་འདུག གལ་ཏེ་ཁྱོད་ཀྱིས་བསྒྲུབ་ནུས་ན” ཞེས་སླར་ཡང་ཚིག་གཅིག་བསྣན།
སྨན་གཉེར་དཀའ་བཅུ་པ་ན་རེ། “དོན་དངོས་ཐོག་ང་ཚོའི་ས་ཆ་འདིར་སྒེར་གྱི་
སྨན་པའི་འགྲོ་དོན་སྤེལ་བར་དཀའ་ངལ་དེ་ཙམ་མེད། གཞུང་ལམ་ཐོག་རྟ་འཐེན་ཤིང་
རྟ་གཏོང་ཐུབ་ལ། སྤྱིར་ན་ཞིང་པ་ཕྱུག་པོ་ཞེ་དྲག་ཡོད་པས་སྨན་བཅོས་རིན་པ་གྱ་ནོམ་པ་
སྤྲོད་ཀྱི་རེད། ནད་གཞིའི་ཐད་རྒྱུ་མའི་གཉན་ཚད་དང་། གློ་ཡུའི་གཉན་ཚད། མཁྲིས་པའི་
གཉན་ཚད་སོགས་རྒྱུན་མཐོང་ནད་རིགས་ཕུད། སྟོན་བསྡུའི་སྐབས་སུ་མི་རེ་གཉིས་ཚ་བ་
ཉིན་གཉིས་གསུམ་རེ་རྒྱག་པ་ཙམ་རེད། འོན་ཀྱང་ཁྱོན་ཡོངས་ནས་བཤད་ན། གནས་ཚུལ་
ཚབས་ཆེ་རྒྱུ་མེད་པས་དམིགས་བསལ་དོ་སྣང་བྱེད་དགོས་གལ་གང་ཡང་མེད། ཧ་ལས་ན་
ཚིགས་གྲུམ་སྐྲང་སྦོས་ཀྱི་ནད་རེད། དེ་ནི་ང་ཚོ་གྲོང་གསེབ་པ་སྡོད་གནས་ཀྱི་འཕྲོད་བསྟེན་
ཆ་རྐྱེན་ཧ་ཅང་སྐྱོ་བའི་དབང་གིས་ཡིན་པ་སྨོས་ཅི། འོ། སྐུ་ཞབས་བྷོ་ཝ་རི་ལགས། ཕྱོགས་
རིས་ཀྱི་ལྟ་ཚུལ་ཇི་ཙམ་དང་འཐབ་རྩོད་བྱེད་དགོས་ལུགས་ཁྱེད་རང་གིས་སྐབས་དེ་དུས་
ཤེས་ཀྱི་རེད། གཉའ་རེངས་གོམས་སྲོལ་རྙིང་པ་ཉིན་ལྟར་ཁྱེད་རང་གི་ཚན་རིག་ཐད་ཀྱི་
འབད་བརྩོན་དང་ལྡོག་ཟླར་ལངས་ནས་ངོ་རྒོལ་བྱེད་ཀྱི་ཡོད། ཁོང་ཚོ་ནི་བླ་ན་མེད་པའི་
དམ་པའི་མ་ཡུམ་དང་། དམ་པའི་སྐུ་རུས། ལྷ་ཡབ་བཅས་ལ་ཡིད་ཆེས་དང་དད་པ་བྱེད་པ་
ལས། ལུགས་དང་མཐུན་པའི་སྒོ་ནས་སྨན་པའམ་སྨན་གཉེར་དཀའ་བཅུ་པ་འཚོལ་བར་
ཡོང་གི་མ་རེད། འོན་ཀྱང་སྐད་ཆ་དྲང་པོ་བཤད་ན། འདི་གའི་གནམ་གཤིས་ཞན་པོ་མ་
རེད། ཡུལ་འདི་ལ་མཚོན་ན་ལོ་དགུ་བཅུ་ལ་སླེབས་པའི་རྒན་རྒོན་ཁ་ཤས་ཡོད། ངས་དབྱར་
དགུན་དྲོ་གྲང་ཆུ་ཚོད་ལ་དོ་སྣང་བྱས་པ་ཡིན། དགུན་ཁ་དྲོད་ཚད་དམའ་ཤོས་ཨང་ཀི་བཞི་
བར་སླེབས་པ་དང་། དབྱར་དུས་དྲོད་ཚད་མཐོ་ཤོས་ཨང་ཀི་ཉེར་ལྔ་བར་སླེབས་ཤིང་། དྲོད་
ཚད་མཐོ་ཤོས་ལའང་སུམ་ཅུ་ལས་མི་སླེབས། དོན་དངོས་ཐོག་ང་ཚོར་གཅིག་ནས་བྱང་
རླུང་འགོག་མཁན་ཨ་ཀེ་དབྱི་ནགས་ཚལ་ཡོད་པ་དང་། གཉིས་ནས་སན་སི་རྫོང་རི་རྒྱུད་
ཀྱིས་ནུབ་རླུང་འགོག་གི་ཡོད། འོན་ཀྱང་དྲོད་རླུང་དེ་རིགས་ནི་གཙང་ཆུ་རླངས་འགྱུར་
ལས་གྲུབ་པའི་ཆུ་རླངས་དང་། རྩྭ་ཐང་ཐོག་ཕྱུགས་ཟོག་དུ་མས་བཏང་བའི་ཨན་རླུང་འ
བྱུང་། དེ་ནི་ཏན་རླུང་དང་། ཆིང་རླུང་། གསོ་རླུང་མ་རེད། ཏན་རླུང་དང་ཆིང་རླུང་ཁོ་ན་
རེད། ཚ་རླངས་དེས་ས་ངོས་ཀྱི་རུལ་སུངས་སྐྱེ་དངོས་བསྡུས་རྗེས་ཡལ་བའི་དངོས་པོ་དེ་
པས་ད་དུང་རང་ངོ་འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དག་མཉམ་འདྲེས་བྱས་པ་རེད། དེ་དག་སྡེབ་གཅིག་ཏུ་སྒྲིལ་བ་རེད་ཅེས་བརྗོད་ཀྱང་ཆོག
ང་ངོས་མཁའ་རླུང་ཁྲོད་དུ་ཁྱབ་པའི་གློག་རླབས་ཀྱིས་རྗེས་འགྱུར་ནུས་པ་ཐོན།
དུས་ཚོད་རིང་པོ་སོང་རྗེས་ཚ་བའི་ལུང་པ་དང་འདྲ་བར་བདེ་ཐང་ལ་གནོད་པའི་རྫ་དུག་
ཐོན་སྲིད། དྲོད་རླངས་དེ་ཉིད་ངས་ཟེར་ན་དྲོད་འཇམ་དུ་འགྱུར་སྲིད་དེ། ཅིའི་ཕྱིར་ཞེ་ན།
དེ་ཉིད་འབྱུང་སའམ་དེ་ཉིད་འབྱུང་སྲིད་པའི་ས་སྟེ། དེ་ཉིད་ལྷོ་ཕྱོགས་ནས་ཡོང་སྐབས་ཤར་
ལྷོའི་རླུང་དང་འཕྲད་ཀྱི་ཡོད། ཡང་ཤར་ལྷོའི་རླུང་དེ་ཉིད་སའི་ནེ་གཙང་པོར་གཡུག་སྐབས་
ནི་བསིལ་རླུང་ལ་འགྱུར་ཟིན་པས། སྐབས་འགར་ང་ཚོའི་གདོང་ལ་གཡུག་སྐབས་ཨུ་རུ་
སུའི་གྲང་རླུང་དང་གཉིས་སུ་མ་མཆིས།”
གཞོན་ནུ་དེ་ལ་ལྕམ་ཆུང་བྷོ་ཝ་རི་ན་རེ། “འོ་ན་ཉེ་སྐོར་དུ་སྐྱོ་བསང་ལ་འགྲོ་ས་
འདྲའང་མེད་དམ” ཞེས་མུ་མཐུད་དྲིས།
ཁོ་ན་རེ། “དངོས་གནས་ཧ་ཅང་དཀོན་པོ་རེད། འབྲོག་རར་འབོད་པའི་ས་ཆ་ཞིག་ཡོད
པ་དེ་ལའི་སྟེང་གི་ནགས་ཚལ་གྱི་འགྲམ་དུ་ཡོད། རེས་གཟའ་ཉི་མར་སྐབས་རེ་ཁོ་བོ་ཡང་དེ་
གར་དཔེ་དེབ་ལྟ་རྒྱུ་ཞིག་འཁྱེར་ནས་སོང་སྟེ། ནུབ་ཁའི་ཉི་མར་ལྟད་མོ་ལྟ་ཡི་ཡོད” ཅེས་བརྗོད།
ཁོ་མོས་མུ་མཐུད་དེ། “ངའི་སྣང་བར་ནུབ་ཁའི་ཉིན་བྱེད་ལས་མཛེས་པ་ཅང་མ་
མཐོང་། ལྷག་པར་དུ་རྒྱ་མཚོའི་འགྲམ་དུ” ཞེས་བརྗོད།
སྐུ་ཞབས་ལེ་ཨོན་ན་རེ། “ཨེ་མ། བདག་ནི་རྒྱ་མཚོ་ལ་ལྷག་པར་དགའ” ཞེས་བརྗོད།
ལྕམ་ཆུང་བྷོ་ཝ་རིས་ན་རེ། “ཁྱེད་རང་གཟིགས་དང་། མུ་མཐའ་མི་མངོན་པའི་རྒྱ་
མཚོའི་སྟེང་དུ་ཅི་དགར་འཕྱོ་བའི་ཚེ་བསམ་བློ་དེ་བས་རང་དབང་གི་ཡུལ་ཁམས་སུ་སླེབས་
པའི་སྣང་བ་ཡོང་གི་མི་འདུག་གམ། རྒྱ་མཚོ་ཆེན་པོ་མིག་གིས་མཐོང་བ་ཙམ་གྱིས་རྣམ་ཤེས་
ཀྱི་རྟོགས་པ་མཐོ་རུ་འགྲོ་བ་དང་། ནང་སེམས་ཀྱི་འཇིག་རྟེན་ཡང་མཐའ་ཡས་པའི་ཡུལ་
ཁམས་དང་ཕུགས་བསམ་གྱི་འཇིག་རྟེན་ཕྱོགས་སུ་འཕུར་བར་བྱེད” ཅེས་བརྗོད།
ནུས་ཏེ། ལེ་ཨོན་གྱིས་མུ་མཐུད་དེ “རི་མཐོན་པོའི་ཡུལ་ལྗོངས་ཀྱིས་ཀྱང་སྣང་བ་དེ་འདྲ་སྟེར་
བདག་ལ་ཕ་སྤུན་གྱི་གཅེན་པོ་ཞིག་ཡོད། ན་ནིང་སུད་སི་ལ་ཡུལ་སྐོར་ལ་སོང་བ་
རེད། ཁོས་བདག་ལ་སྨྲས་པར། རྒྱ་མཚོ་ལས་མཚོན་པའི་སྙན་ངག་གི་ཉམས་འགྱུར་དང་།
རྦབ་ཆུ་ལས་མངོན་པའི་ཡིད་དབང་འཕྲོག་ཤུགས། འཁྱགས་རོམ་གྱི་བརྗིད་ཉམས་བཅས་
ཇི་ཙམ་ཡོད་མིན་ཁྱོད་ཀྱིས་བསམ་ཚོད་ཐུབ་པ་ཞིག་མ་ལགས། བསམ་པའི་ཡུལ་ལས་
འདས་པའི་གསོམ་སྡོང་ཆེན་པོའི་ཡལ་ག་དྲག་ཏུ་རྒྱུག་པའི་ཆུ་ཆེན་གྱི་ཕར་རིར་སླེབས།
པང་ལེབ་ཀྱི་ཁང་ཆུང་གཡང་གཟར་བྲག་རིའི་ལྡེབས་སུ་ཆགས། ཉིད་ཀྱི་རྐང་པའི་འོག་གི་
སྨུག་སྤྲིན་ཡལ་བའི་ཚེ། ད་གཟོད་དེ་ནི་གཏིང་མཐའ་མི་མངོན་པའི་གཅོང་རོང་ཡིན། ངོ་
མཚར་ཡུལ་ལྗོངས་དེ་དག་གིས་མི་ལ་སྤྲོ་སྣང་དཔག་ཏུ་མེད་པ་སྟེར་བ་དང་ཡིད་ཀྱི་བརྟན་
པ་དབང་མེད་འཕྲོག་པར་བྱེད། དཀོན་མཆོག་ལ་སྐྱབས་སུ་མཆིའོ། །སྐད་གྲགས་ལྷག་པར་
ཆེ་བའི་རོལ་དབྱངས་མཁས་ཅན་ཞིག་ཡོད་པ་ཁོང་སོ་སོའི་བློས་བསླངས་འཚོལ་བའི་ཕྱིར་
ག་དུས་ཡིན་ནའང་ཡིད་སེམས་ལང་ལོང་གཡོ་བར་ནུས་པའི་ཡུལ་ལྗོངས་ལ་གཏད་ནས་
རོལ་ཆ་དཀྲོལ་བར་བྱེད་པའི་རྒྱུ་མཚན་བདག་གིས་གཞི་ནས་རྟོགས།”
ཁོ་མོ་ན་རེ། “སྐུ་ཉིད་རོལ་མོ་མཁས་པ་ཡིན་ནམ” ཞེས་དྲིས།
ཁོ་ན་རེ། “མིན། བདག་ནི་རོལ་མོ་ལ་ཤིན་ཏུ་དགའ་བ་ཞིག་གོ” ཞེས་ལན་བཏབ།
“ཨ་ལེ། ཁོང་གི་ཁ་ལ་མ་གསན་ཅིག ལྕམ་ཆུང་བྷོ་ཝ་རི་ལགས” ཞེས་ཧའོ་མེ་ཡིས་
སྐད་ཆའི་བར་འཚང་། ལུས་པོ་སྔར་བཞིན་སྡེར་མའི་སྟེང་བཀབ་འདུག “དེ་ནི་ཁེངས་
སྐྱུང་གི་སྐད་ཆ་རེད། བརྩེ་བའི་གྲོགས་པོ་ལགས། ཧེ་ཧེ། འོ་ན་དེ་ཉིན་ཁྱེད་ཀྱིས་སོ་སོའི་
ཁང་པའི་ནང་བཏང་བའི《ལྷ་ཡི་ཕོ་ཉས་བདག་ཚོ་སྲུང》ཞེས་པའི་གླུ་གཞས་དེ་ཅི་འདྲའི་
སྙན་པ་ལ། ངས་ཚོད་ལྟ་ཁང་ནས་གོ་ཐུབ། ཁྱེད་རང་གི་གླུ་ཚིག་གསལ་བ་ལ་ནི་འཁྲབ་སྟོན་
པ་ཞིག་དང་མཚུངས་ཞེས་བསྔགས་བརྗོད་བྱས།
ལེ་ཨོན་ནི་སྨན་གཉེར་དཀའ་བཅུ་པའི་ཁྱིམ་གྱི་ཐོག་སོ་གསུམ་པའི་ཐང་སྡེར་ལ་ཁ་
གཏད་པའི་ཁང་པ་ཞིག་ནང་སྡོད་ཀྱི་ཡོད། ཁང་བདག་གིས་བསྔགས་བརྗོད་བྱེད་སྐབས་
ཁོའི་ངོ་གདོང་ཡང་དམར་པོར་གྱུར། འོན་ཀྱང་དེ་དུས་ཁང་བདག་ནི་ཁ་ཕར་གཅུས་ཟིན་
ནས་ཨེམ་རྗེ་ལ་ཡུང་གྲོང་གི་གྲོང་མི་རེ་རེ་བཞིན་ཐེམ་གཤེར་བྱེད་བཞིན་ཡོད། ཁོས་གཏམ་
རྒྱུད་བརྗོད་པ་དང་ཆ་འཕྲིན་མཁོ་འདོན་བྱས། བདེན་དཔང་མཁན་ལ་ཡང་སྙིང་རྒྱུ་ནོར་ཇི་
ཙམ་ཡོད་མིན་སུས་ཀྱང་མི་ཤེས། ད་དུང “དྷུ་ཝ་ཧྲེ་ཟེར་བའི་ཁྱིམ་ཚང་དེ” ག་དུས་ཡིན་
ནའང་ཟོལ་དང་བཅོས་མས་སྦགས་པ་ཞིག་ཡིན་སྐོར་ངོ་སྤྲོད་བྱས།
ཨི་མ་ཡིས་མུ་མཐུད་དྲིས་དོན།
“ཁྱེད་རང་རོལ་དབྱངས་གང་གི་རིགས་ལ་མཉེས་པོ་ཡོད་དམ།”
“འོ། འཇར་མན་གྱི་རོལ་དབྱངས་ཏེ། བདག་ཉིད་ལ་མི་དྲན་རྒུ་དྲན་གྱི་སྣང་བ་སྟེར་
ནུས་པའི་རོལ་དབྱངས་ལའོ། །
ཁྱེད་རང་ཨི་ཐ་ལིའི་ཟློས་གར་ཁང་ལ་འགྲོ་མྱོང་ངམ།
ད་བར་འགྲོ་མ་མྱོང་། འོན་ཀྱང་སང་ལོ་བདག་ཕ་རི་སི་ལ་སོང་ནས་བདག་གི་
ཁྲིམས་ལུགས་སློབ་ཚན་སྦྱངས་འཕྲོ་སྐྱོང་དགོས་ཡོད། དེ་དུས་གླུ་དབྱངས་ཟློས་གར་བལྟ་བར་བྱའོ། །
སྨན་གཉེར་དཀའ་བཅུ་པ་ན་རེ། “ད་གིན་ཉིད་ཀྱི་སྐུ་ཟླ་དང་མཉམ་དུ་ཁང་གཞིས་
བཞག་ནས་བློ་ཐག་ཆོད་པོས་ཡུལ་ཕྱོགས་གཞན་དུ་སོང་བའི་ཡ་ནོ་དྷའི་སྐོར་གླེང་རྒྱུ་བྱུང་
བར་ང་ཧ་ཅང་དགའ་པོ་བྱུང་། ཁོ་ནི་གསེར་དངུལ་ལ་ས་རྡོའི་མཐོང་ལས་མེད་པའི་དབང་
གིས་ཁྱེད་རྣམ་པར་ཡུང་གྲོང་གི་ཁང་གཞིས་སྐྱིད་སྣང་དོད་ཤོས་འདི་ལྷག་པ་རེད། ཁང་ཁྱིམ་
འདི་སྨན་པ་ལ་མཚོན་ན་སྟབས་བདེ་ཤོས་ནི་ཁང་པའི་སྒོ་ཆུང་ལམ་ཆུང་ཞིག་དང་འབྲེལ་
ཡོད། འདི་ནས་ཡར་འགྲོ་མར་འགྲོ་བྱེད་སྐབས་སུས་ཀྱང་མཐོང་མི་ཐུབ། གཞན་ཡང་འདིའི་
ནང་སྡོད་མཁན་ཚོར་མཚོན་ན་སྟབས་མི་བདེ་བ་གཏན་ནས་མེད། གོས་ཁྲུད་ཁང་དང་།
གཡོས་སྦྱོར་ཁང་དང་ཐབ་ཚང་གོ་ཉིས་ཆོད། གཟིམ་ཆུང་། ཤིང་འབྲས་ཉར་འཇོག་མཛོད་
ཁང་སོགས་ཡོད། ཡ་ནོ་དྷ་ཁོ་འཁྱམ་པོ་ལས་མ་སྒྱིད་པ་ཞིག་ལགས་པས་གང་ལའང་སྣང་བ་
མི་འཇོག ཁོས་སྐྱེད་ཚལ་གྱི་སྣེ་མོའི་ཆུ་རྫིང་གི་འགྲམ་དུ་མེ་ཏོག་གི་བསིལ་ཁང་ཞིག་ཕུབ་
སྟེ་ཆེད་མངགས་དབྱར་དུས་སྦི་རག་འཐུང་ས་བཟོས་ཡོད། གལ་ཏེ་ལྕམ་ཆུང་སྐུ་ཞབས་སྐྱེད་
ཚལ་ལྡུམ་རའི་བགྱི་བ་ལ་ཐུགས་མཉེས་པོ་ཡོད་ཚེ……” ཞེས་ངོ་སྤྲོད་བྱས།
ཆ་ལི་ན་རེ། “བདག་གི་བཟའ་ཟླ་དེ་འདྲའི་རིགས་ལ་དགའ་པོ་མེད། མི་གཞན་དག་
གིས་འགུལ་སྐྱོད་མང་ཙམ་བྱེད་དགོས་པའི་ཁ་ཏ་བྱེད་མྱོང་ནའང་ཁོང་ཁང་པའི་ནང་
འཛུལ་ནས་དཔེ་དེབ་ལྟ་བར་མོས” ཞེས་བརྗོད།
ལེ་ཨོན་ན་རེ། “ང་དང་གཅིག་པ་རེད། དངོས་གནས་ཤེལ་ཀོའི་སྒེའུ་ཁུང་ལྷགས་པས་
བརྡུང་ནའང་། དྲོད་ཐབ་འགྲམ་དུ་མཚན་མོའི་སྒྲོན་འོད་འོག་དཔེ་དེབ་ཀློག་པ་ལས་སྣང་བ་སྐྱིད་པ་ཅི་ཡོད།
“ད་ག་རང་རེད་ཨང་།” ཁོ་མོས་གནག་ལ་འོད་འཚེར་བའི་འདྲེན་བྱེད་ཆེར་གདངས་
ནས་ཁོ་ལ་ཕུར་ཚུགས་སུ་ལྟ་བཞིན་སྨྲས།
ཁོས་མུ་མཐུད “བདག་ཉིད་ཅི་ཡང་བསམ་ཁོམ་མ་བྱུང་བར་དུས་ཚོད་རྫོགས་འགྲོ།
བདག་ཉིད་འགུལ་ཙམ་མ་བྱས་ནའང་མཐོང་འདོད་པའི་ཡུལ་དག་རྣམ་ཤེས་ཀྱིས་མྱུལ་
ཟིན། བདག་ཉིད་ཀྱི་བསམ་བློ་དང་སྒྲུང་གཏམ་གང་ཡིན་དབྱེ་བ་འབྱེད་པར་དཀའ་ཞིང་།
བྱ་དངོས་ཕྲ་ཞིབ་ལ་མིག་མཐོང་གཟུགས་གྲུབ་ཀྱི་མྱོང་བ་ཚོར་བའམ། སྒྲུང་གི་བྱུང་རིམ་
དང་ལྷན་དུ་འབྲེལ། བདག་ཉིད་ཀྱི་བསམ་བློ་དང་སྒྲུང་གཏམ་ནང་གི་མི་སྣ་གཅིག་ཏུ་
འདྲེས་ནས་ཧ་ལམ་བདག་ཉིད་ཀྱི་སྙིང་ཁ་ཁོང་ཚོའི་གོས་ཀྱི་ནང་དུ་ཕིག་ཕིག་བྱེད།”
ཁོ་མོ་ན་རེ། “དེ་རང་རེད། དེ་རང་རེད་ཅེས་བརྗོད།
ལེ་ཨོན་ན་རེ། “ཁྱེད་རང་ལ་མྱོང་ཚོར་འདི་འདྲ་ཡོང་ཨེ་མྱོང་། དཔེ་དེབ་ཀྱི་ནང་དུ་
སོ་སོའི་བསམ་ཚུལ་དང་འདྲ་པོ་དེ་འདྲ་དང་། རྒྱང་ཐག་རིང་པོ་ཞིག་ནས་མཐོང་མྱོང་བའི་
རབ་རིབ་ཀྱི་རྣམ་པ་ཞིག ད་དུང་དེའི་ནང་བསྟན་པ་ནི་སོ་སོའི་ཕྲ་ཞིང་ཕྲ་བའི་བསམ་
ཚུལ་དང་བརྩེ་དུང་ཞིག་ཡིན་པ་ལྟ་བུ་ཞེས་དྲིས།
ཁོ་མོ་ན་རེ། “འདུག འདུག” ཅེས་ལན་བཏབ།
ཁོ་ན་རེ། “དེར་བརྟེན་བདག་ནི་སྙན་ངག་མཁན་ལ་ལྷག་པར་མོས། བདག་གི་སྣང་
བར་སྙན་ངག་ནི་ཚིག་ལྷུག་ལས་བརྩེ་དུང་གིས་ཕྱུག་ཅིང་། དེ་བས་སྐྱེ་བོ་དག་གི་འདྲེན
བྱེད་མཆི་མས་བརླན་པར་ནུས།”
ཨི་མ་ན་རེ། “འོན་ཀྱང་སྙན་ངག་ཀློག་ཡུན་རིང་ནའང་མི་ལ་སུན་སྣང་སྟེར། ད་ཆ་
བདག་ནི་དེ་ལས་ལྡོག་སྟེ་དབུགས་ཐེངས་གཅིག་ལ་ཀློག་མ་ཚར་ན་འཇོག་མི་བྲ་བའི་སྐྱི་
གཡའ་ཞིང་སྙིང་ཁ་ལང་ལོང་གཡོ་ནུས་པའི་སྒྲུང་གཏམ་ཀློག་རྒྱུར་དེ་བས་དགའ། བདག་
ནི་རྣམ་ཀུན་མཐོང་མུས་ཀྱི་ཁྱད་ཆོས་གང་ཡང་མེད་པའི་མི་སྣ་དང་ཚོད་འཛིན་ཕོག་པའི་
བརྩེ་དུང་ལ་སུན་ཤོས་ཡིན་ཞེས་སྨྲས།
དངོས་སྦྱོང་སློབ་མ་ན་རེ། དེ་དེ་རང་ངོ་། །བརྩམས་ཆོས་དེ་རིགས་ཀྱིས་མི་སེམས་
འགུལ་མི་ནུས། ངས་བལྟས་ན་དེ་ནི་སྒྱུ་རྩལ་གྱི་དམིགས་ཡུལ་ངོ་མ་དང་ཁ་བྲལ་བ་ཞིག་
རེད། མི་ཚེའི་སྟོང་བསམ་ནི་འཇིག་སླ་བ་ཞིག་གོ །གལ་ཏེ་བསམ་བློའི་ཐོག་བླ་ན་མེད་པའི་
གཤིས་རྒྱུད་དང་། ཟོལ་ལྷད་མེད་པའི་བརྩེ་དུང་། བདེ་སྐྱིད་ཀྱི་ཡུལ་སྣང་བཅས་དང་འབྲེལ་
ཐུབ་ན། དེ་ནི་ད་གཟོད་མཛེས་སྡུག་ལྡན་པ་ཞིག་རེད་ཨང་། ང་ལ་ཆ་བཞག་ན། ལུང་ཆུང་
འདི་འདྲ་ཞིག་ཏུ་བསྡད་དེ་མཐའ་ཡས་འཇིག་རྟེན་དང་བར་ཐག་རིང་པོ་ཆོད་པས་དཔེ་
དེབ་མ་བལྟས་ན་ཉི་མ་ཇི་ལྟར་འཁྱོལ། ཡུང་གྲོང་གིས་སྦྱིན་ནུས་པའི་རོལ་རྩེད་ཉུང་ཐག་
ཆོད་འདུག” ཅེས་སྨྲས།
ཨི་མ་ཡིས་དེར་མཐུད་དེ་ཨ་ཅང་ཅང་། ཡུལ་ཐོ་ཐེ་དང་གཅིག་པ་རེད། དེས་ན་ངས་
དེ་སྔོན་རྟག་པར་དཔེ་དེབ་ཁང་ནས་དཔེ་དེབ་གཡར་ཏེ་ལྟ་ཡི་ཡོད” ཅེས་བརྗོད།
སྨན་གཉེར་དཀའ་བཅུ་པས་སྐད་ཆ་རྗེས་མ་དེ་ཐོས་པས་ན་རེ། “གལ་ཏེ་ལྕམ་ཆུང་སྐུ་
ཞབས་ཀྱི་ཐུགས་ལ་ཡོད་ན་བདག་ལ་དཔེ་དེབ་ཡག་པོ་དཔེ་སྒྲོམ་གང་ཡོད་པས་ལྕམ་ཆུང་སྐུ་
ཞབས་ནས་གང་འདོད་གཟིགས་ཆོག དཔེ་དེབ་ཀྱི་རྩོམ་པ་པོ་དག་ནི་གྲགས་ཅན་ཞེ་གཅིག་
སྟེ། ཝོལ་ཐེར་དང་། ར་སིའུ། དྷི་ལིར། ཧྭ་ཐེ་སི་ཀོ་ཐེ་ལ་སོགས་རེད། ད་དུང་ཆེད་བསྒྲིགས་
བྲག་ཆ་ཡང་ཡོད། གཞན་ཡང་ང་ལ་ད་དུང་དུས་དེབ་འདྲ་མིན་འབྱོར་གྱི་ཡོད། དེའི་ནང་
ནས་རུ་ཨང་སྒྲོན་སྟེགས་ནི་ཉིན་ལྟར་འབྱོར་གྱི་རེད། ཅིའི་ཕྱིར་ཞེ་ན། ཁོ་བོ་ནི་ཡུལ་པི་
སྶ་དང་། ཧྥུ་ཅེ། ཤིན་པའོ་ཁུལ། ཡུང་གྲོང་རྒྱུད་བཅས་ཀྱི་འཕྲིན་སྤེལ་བ་ཡིན” ཞེས་བརྗོད།
ཁོང་ཚོའི་དགོང་ཟས་ལ་དུས་ཚོད་ཆུ་ཚོད་གཉིས་དང་ཕྱེད་ཀ་བསྐྱལ། ཅིའི་ཕྱིར་ཞེ་
ན། གཡོག་མོ་ཨ་ཐེ་མི་སི་ཟེར་བ་དེ་རྩུབ་རས་ཀྱི་འདྲུད་ལྷམ་ཞིག་གྱོན་ཏེ་པང་གཅལ་ཐོག་
དལ་བྲེལ་མེད་པར་སྡེར་མ་གཅིག་བསྐྱལ་རྗེས་ཡང་སྡེར་མ་གཅིག་སྐྱེལ། ཐམ་མེ་ཐོམ་མེ་
བརྗེད་ངད་ཚ་ལ་ཅི་ཡང་མི་ཤེས། སྒྲོག་སྟེགས་སྤོ་ལོ་ཁང་གི་སྒོ་ཕྱེ་རྗེས་རྒྱག་རྒྱུ་རྟག་པར་
ལུས་འགྲོ་བས་ཨ་ཤིང་གི་རྩེ་མོ་གྱང་སྟེང་ལ་ཡང་ཡང་བརྡར་བའི་ཙིར་སྒྲ་ཐོས་རྒྱུ་ཡོད།
ལེ་ཨོན་གྱིས་ཁ་བརྡ་བྱེད་ཀྱིན་སྣང་མེད་ངང་རྐང་པ་ལྕམ་ཆུང་བྷོ་ཝ་རིའི་རྐུབ་སྟེགས་
ཀྱི་ཕྲེད་གདང་ཐོག་བཀལ། ཁོ་མོའི་མགུལ་ལ་གོས་ཆེན་སྔོན་པོའི་གོང་དཀྲིས་ཆུང་ཆུང་
ཞིག་དཀྲིས་པ་དེས་སུལ་ལྡན་སོ་རས་འཇམ་པོའི་གོང་སྒོར་ཀྲོང་ངེར་སྐྱོར་ནས་བུམ་པ་ཁ་
བསླངས་པ་དང་འདྲ་བས། ཁོ་མོའི་མགོ་བོ་དགྱེ་སྒུར་བྱེད་ཐེངས་རེར་བཞིན་རས་ཕྱེད་ཀ་
སྐབས་རེ་ཡིབ་ལ་སྐབས་རེ་མངོན། ཆ་ལི་དང་སྨན་གཉེར་དཀའ་བཅུ་པ་སྐད་ཆའི་ལེའུ་
འཁྲུག་པའི་སྐབས་ཁོ་གཉིས་ཀྱང་ཕན་ཚུན་ཉེ་བར་བཅར་ཏེ་ཁ་བརྡ་ཅི་དགར་བྱས། ཁ་
བརྡ་ཇི་ཙམ་བྱས་ཀྱང་ལྟེ་བ་ཁོང་གཉིས་ཀའི་མོས་ཕྱོགས་ཡིན་པའི་ཕ་རི་སིའི་འཁྲབ་སྟོན་
དང་། སྒྲུང་གཏམ་གྱི་མིང་། དར་མ་ཐག་པའི་ཕོ་མོ་ཆ་བཞི་སྒྲིག་ཞབས་བྲོ། ཁོང་ཚོར་རྒྱུས་
མངའ་མེད་པའི་སྤྱི་ཚོགས། དེ་བཞིན་ཁོ་མོ་སྡོད་མྱོང་བའི་ཡུལ་ཐོ་ཐེའི་སྐོར། ད་ལྟ་གནས་
བཅའ་སའི་ཡུང་གྲོང་གྱི་སྐོར་སོགས་སྟོད་སྨད་བར་གསུམ་དང་དོན་དག་ཡོད་ཚད་གླེང་།
དགོང་ཟས་གྲུབ་རྗེས་གཞི་ནས་གཏམ་གླེང་ཡང་རྫོགས།
མཐའ་མཇུག་ཇ་ཁོ་ཧྥེ་བཏང་བས་ན། ཧྥེ་ལི་ཞི་གནས་ཁང་གསར་པའི་ཁང་པའི་ནང་
སྟ་གོན་བྱེད་པར་སོང་། སྐུ་མགྲོན་བཞི་པོ་དག་ཀྱང་ཡུན་རིང་མ་སོང་བར་དེ་ནས་ཁ་བྲལ།
ལྕམ་སྐུ་ལེ་ཧྥང་སོ་ཝ་ཐབ་ཀྱི་དྲོད་ལྷག་རོལ་བཞིན་གཉིད་དུ་ཡུར། རྟ་གཡོག་གི་ལག་ཏུ་
སྒྲོན་མེ་ཞིག་ཐོགས་ཏེ་བྷོ་ཝ་རི་ཁྱོ་ཤུག་གནས་ཁང་གསར་པར་སྐྱེལ་རྒྱུ་སྒུག་ནས་བསྡད་
ཡོད། ཁོའི་མགོ་སྐྲའི་ཐོག་ད་དུང་གཟན་རྩྭ་དཀར་པོ་འགོས་འདུག ཁོ་གོམ་པ་སྤོ་བའི་
ཚེ་རྐང་པ་འཐེང་ཙམ་འཐེང་ཙམ་བྱེད། ཁོས་ལག་པ་གཞན་དེས་ལྷ་ཡབ་ཀྱི་ཉི་གདུགས་
བླངས་རྗེས་ཚང་མ་ལམ་དུ་ཞུགས།
གྲོང་རྡལ་ཧྲིལ་པོ་མཚན་མོའི་གཉིད་ལ་ཡུར། ཚལ་རིགས་ཁྲོམ་རའི་ཀ་བའི་གྲིབ་མ་རིང་
ཡང་རིང་། ས་གཞིའི་ཚོས་གཞི་དབྱར་དུས་ཀྱི་མཚན་མོ་ཇི་བཞིན་ཐལ་སྐྱ་མདོག་ཏུ་སྣང་།
དེ་ལྟར་ན་ཡང་སྨན་པའི་གཟིམ་ཤག་མགྲོན་ཁང་དང་བར་ཐག་གོམ་པ་ལྔ་བཅུ་ཙམ་
ལས་མེད་པས་ཚང་མས་དེ་མར་གཟིམ་བདེའི་སྨོན་འདུན་ཞུས་ཏེ་རང་སོའི་གནས་སུ་ལོག
ཨི་མ་སྒོ་མཆོར་འོག་ཏུ་སླེབས་སྐབས་རྡོ་ཐལ་གྱི་གྲང་ཅག་ནི་རས་རློན་པ་ཞིག་དང་
འདྲ་བར་ཁོ་མོའི་ཕྲག་པའི་ཐོག་ཏུ་ལྷུང་། གྱང་ལ་དཀར་རག་གསོལ་མ་ཐག་ཡིན་པ་དང་།
ཤིང་གི་སྐས་ཀ་ལས་ཙིར་སྒྲ་སྒྲོག ཤོད་ཁང་གི་སྒེའུ་ཁུང་ལ་ཁྲ་ཡོལ་བསྒར་མེད་པས་འོད་
སྐྱ་ཐལ་ཐལ་ཞིག་སྒེའུ་ཁུང་ནས་ཁང་པའི་ནང་འཕྲོས། ཕྱི་ངོས་ཀྱི་ལྗོན་ཤིང་ཡལ་ག་རབ་
རིབ་དང་། ཐག་རིང་གི་འབྲོག་ར་གསལ་ལ་མ་གསལ་ཞིག གཙང་འགྲམ་གྱི་རྩྭ་ར་ནས་ཟླ་
འོད་འོག་ཏུ་གཤེར་རླངས་འཕྱུར་བ་སོགས་མིག་ལམ་དུ་རབ་རིབ་མངོན། ཁང་པའི་ནང་
ཤུར་སྒམ་ལྔ་ལྡན་གྱི་སྒམ་ཅོག་དང་། ཤེལ་བུམ། གུར་རྒྱུག གསེར་ཆུ་བྱུག་པའི་ཉལ་སྒྲོམ།
རྐུབ་སྟེགས་ཐོག་སྤུངས་པའི་གདན་ཆས།
པང་གཅལ་ཐོག་བཞག་པའི་ངོ་འཁྲུད་གཞོང་པ་བཅས་གང་སར་བཀྲམ། འཛིན་ཆས་སྤོ་རོགས་བྱེད་མཁན་དེ་གཉིས་ཀྱིས་འཛིན་ཆས་དག་
གང་འདོད་དུ་བཞག་འདུག
དེ་ནུབ་ནི་ཁོ་མོ་རྒྱུས་མངའ་མེད་པའི་ས་ཆར་ཉལ་ཐེངས་བཞི་པ་དེ་ལགས། ཐེངས་
དང་པོ་ནི་ཡེ་ཤུའི་དབེན་གནས་སུ་སོང་བའི་ཉིན་མོ་དང་། ཐེངས་གཉིས་པ་ནི་ཐོ་ཐེ་རུ་
འབྱོར་བའི་དགོང་མོ། ཐེངས་གསུམ་པ་ནི་ཝོ་པི་སར་ཞག་སྡོད་བྱེད་པའི་དགོང་མོ་རེད། ད་
ཐེངས་ནི་ཐེངས་བཞི་པ་ཡིན་ཞིང་། ཐེངས་མ་རེ་རེ་བཞིན་དུ་ཁོ་མོའི་འཚོ་བའི་ནང་གི་དུས་
མཚམས་གསར་པ་ཞིག་གི་འགོ་ཚུགས་པ་ལྟར་སྣང་། ཡུལ་མི་འདྲ་བར་བྱ་དངོས་ཀྱི་ངོ་རིས་
གཅིག་མཚུངས་ཐོན་སྲིད་པར་ཁོ་མོ་ཡིད་མི་ཆེས། འདས་ཟིན་པའི་འཚོ་བ་བློ་ལ་མི་འབབ་
ཀྱང་། ནམ་ཟླ་སྐྱེལ་རྒྱུར་ལྷག་པའི་མ་འོངས་པ་ནི་སྔར་ལས་ལེགས་པ་ཡོང་ངེས།
གསུམ། ཉིན་གཉིས་པར་ཁོ་མོ་མལ་ལས་ལངས་མ་ཐག་པའི་སྐབས་དངོས་སྦྱོང་སློབ་མ་དེ་
ཐང་སྡེར་ཐོག་ཏུ་ཡོད་པ་མཐོང་། ཁོས་མགོ་བོ་དགྱེ་ནས་མོ་ལ་འཚམས་ཞུ་བྱས། མོས་གྱོན་
པ་སྦོ་ལྕུག་མ་གྱོན་ཡོད་པས་ལམ་སེང་ཁོ་ལ་མགོ་བོ་ཅོག་ཙམ་བྱས་ཏེ་སྒེའུ་ཁུང་བརྒྱབ།
ལེ་ཨོན་ཉིན་གང་བསྒུགས་ནས་ཕྱི་དྲོའི་ཆུ་ཚོད་དྲུག་པར་མགྲོན་ཁང་དུ་འབྱོར་
སྐབས་སྐུ་ཞབས་པི་ནེ་གཅིག་པུ་གསོལ་སྒྲོག་འགྲམ་དུ་བསྡད་འདུག
མདང་ནུབ་ཀྱི་དགོང་ཟས་ནི་ཁོའི་ངོས་ནས་བརྗོད་ན་དོན་ཆེན་ཞིག་ལགས། དེའི་
གོང་ལ་ཁོ་དང་སྐུ་སྐྱེས་མ་ཞིག་བསྟུད་མར་གླེང་མོལ་ཆུ་ཚོད་གཉིས་བྱེད་མྱོང་གཏན་ནས་
མེད། ཅི་འདྲའི་སྐད་ཆ་ཚིག་ཚོ་ལ་བརྗོད་པ་སྙན་པ་དང་། སྔོན་ཆད་གསལ་པོ་བརྗོད་མི་
ཐུབ་པའི་གནས་ཚུལ་མང་པོ་དེ་འདྲ་ཁོ་མོ་ལ་ཁ་གསལ་གོ་བདེ་དེ་འདྲ་བརྗོད་ཐུབ་པའི་
རྒྱུ་མཚན་ཅི་ཡིན་ནམ། རྣམ་ཀུན་ཁོ་བློ་ཁོག་མེད་ལ་ཧ་ཅང་བག་འཁུམ་ཅན་ཞིག་ལགས་
ཤིང་། དེ་ནི་ཕྱེད་ཀ་ངོ་ཤ་སྨིན་པའི་དབང་གིས་དང་། ཕྱེད་ཀ་ནི་ཞབས་འདྲེན་ཞུས་དོགས་
ཀྱིས་ཡིན། ཡུང་གྲོང་དུ་ཚང་མས་ཁོ་པ “སྙོམ་ཆུང་ཚུལ་ལྡན” ཞིག་ལ་རྩི། མི་རྒན་པ་
ཚོ་གླེང་མོལ་བྱེད་སྐབས་ཁོས་ཉན་པ་ལས་སྐད་ཆ་མི་ཤོད་པས་ཆབ་སྲིད་ལ་སྣང་འཇོག་
འོན་དེ་ཙམ་མེད་པ་ལྟར་དུ་སྣང་ཞིང་། དེ་ནི་གཞོན་ནུ་ཞིག་ལ་མཚོན་ན་དཀོན་པོ་རེད།
ཀྱང་ཁོ་པ་རིག་པའི་གནས་མང་པོ་ཞིག་ལ་ཤེས་རྒྱ་ཆེ་ཞིང་། ཆུ་ཚོན་རི་མོ་འབྲི་ཤེས་ལ། སྒྲ་
གདངས་མཐོ་བའི་རོལ་དབྱངས་ཀྱི་སྒྲ་རྟགས་ཀྱང་ཀློག་ཤེས། དགོང་ཟས་གྲུབ་རྗེས་ཏག་སེ་
མི་རྒྱག་པར་རིག་པ་རྩེ་གཅིག་ཏུ་བསྒྲིམས་ནས་རྩོམ་རིག་བརྩམས་ཆོས་ལྟ་ཀློག་བྱེད། སྐུ་
ཞབས་ཨོ་མུས་ཁོ་ལ་ཤེས་བྱ་ཡོན་ཏན་ཡོད་པར་བརྩི་བཀུར་བྱེད་པ་དང་། ལྕམ་སྐུ་ཧའོ་མེ་
ནི་ཁོ་རྒྱུན་པར་སྐྱེད་ཚལ་ལྡུམ་ར་ཆུང་ཆུང་ནང་ཁོང་གཉིས་ཀྱི་ཕྲུ་གུ་ཚོ་དང་མཉམ་དུ་
སྡོད་པའི་བབ་ཆགས་ཀྱི་གཤིས་ཀ་ལ་མོས། ཕྲུ་གུ་དེ་དག་ནི་ཁོང་ཚོའི་སྐྱེད་མ་དང་འདྲ་
བར་བཙོག་ལ་གུས་ཞབས་མི་ཤེས་པ་དང་ལྐུགས་ཚོད་ཚོད་ཤ་སྟག་རེད། ཁོང་ཚོར་ལྟ་རྟོག་
བྱེད་མཁན་ནི་གཡོག་མོའི་ཁར། ད་དུང་སྨན་ཁང་གི་ལག་གཡོག་ཀྲུ་སེ་ཐེན་ཞེས་པ་ཞིག་
ཡོད། ཁོ་ནི་སྐུ་ཞབས་ཧའོ་མེ་དང་སྤུན་ཉེའི་འབྲེལ་བ་ཡོད་པས་སྨན་ཁང་དུ་ཁོ་ཉར་བ་ནི་
ལས་བཟང་སྒྲུབ་པ་ལྟར་དུ་སྣང་ནའང་དོན་དུ་ཁོ་ལ་གཡོག་པོའི་མཐོང་ལས་མེད།
སྨན་གཉེར་དཀའ་བཅུ་པས་རང་ཉིད་ཁྱིམ་མཚེས་ཡག་ཤོས་ཤིག་ཏུ་མངོན་པ་བྱེད་
ཆེད། ཁོས་ལྕམ་ཆུང་བྷོ་ཝ་རི་ལ་ཚོང་ཁང་ག་ནས་ཅ་ལག་ཉོས་ན་ཡག་པ་ཡོད་ལུགས་ངོ་
སྤྲོད་དང་། དམིགས་སུ་བཀར་ནས་ཀུ་ཤུའི་ཨ་རག་ཚོང་མཁན་ངོ་ཤེས་རྙིང་པ་སྐད་བཏང་
སྟེ་རང་ཉིད་ངོ་མས་ཨ་རག་གི་བྲོ་བ་མྱངས་པ་དང་། ཨ་རག་གི་རྫ་མ་ས་སྦུག་ནང་འཇོག་
པར་དངོས་སུ་ལྟ་རོགས་བྱས། ཁོས་ད་དུང་ཁོ་མོ་ལ་གོང་ཁེ་ལ་སྤུས་དག་པའི་མར་ཉོ་ཐབས་
ངོ་སྤྲོད་བྱས། མཆོད་ཁང་གི་གཉེར་པ་ལེ་སི་ཐེ་པུ་ངྷུ་ཝ་ནི་རྗེས་འཇུག་གི་ལས་ཀ་ཕུད། ད་
དུང་སྦྱིན་བདག་སོ་སོའི་འདོད་བློ་ལྟར་ཆུ་ཚོད་ལ་གཞིགས་ནས་གླ་ལེན་པའམ་ལོ་གླ་
བླངས་ཏེ་ཡུང་གྲོང་གི་མེ་ཏོག་ལྡུམ་ར་གཙོ་བོ་དག་ལ་གཡོག་བྱེད་བྱེད་མཁན་ཞིག་ཡིན་
པས། ཨི་མ་ཡི་ཚབ་བྱས་ཏེ་མཆོད་ཁང་གཉེར་པ་དང་འབྲེལ་བ་བྱས།
སྨན་གཉེར་དཀའ་བཅུ་པས་སེམས་རྩ་འཁོལ་པོ་དེ་འདྲ་བྱེད་དོན་མི་གཞན་ལ་བསམ་
བློ་བཏང་བ་ཁོ་ན་མ་ཡིན་པར། དེའི་ཞོར་ལ་སོ་སོ་རང་ཉིད་ཀྱི་ཁོག་རྩིས་ཡོད།
ཁོ་པས་བཅུ་གཅིག་ལོའི་ལྷགས་ཟླའི“ཚེས༡༩ཉིན་ཁྱབ་བསྒྲགས་བྱས་པའི་བཅའ་
ཁྲིམས་དོན་ཚན་དང་པོའི་ནང་གི “འཁྲོལ་འཛིན་མེད་པར་མི་སུ་རུང་གིས་སྨན་བཅོས་
ལས་རིགས་གཏན་ནས་གཉེར་མི་ཆོག་པའི” གཏན་འབེབས་ལས་འགལ་བས། མི་གཞན་
དག་གིས་ལྐོག་ཏུ་ཐེར་འདོན་བྱས་རྗེས་ཧའོ་མེ་རུ་ཨང་དུ་བཀུག་པ་དང་རྒྱལ་པོའི་ཞིབ་
དཔྱོད་ཁང་གི་གཞུང་དོན་ཁང་དུ་ཞིབ་དཔྱོད་དཔོན་མཇལ་བར་འགྲོ་མྱོང་། ཁྲིམས་འཛིན་
དཔོན་པོའི་ལུས་ལ་ལས་གོས་གྱོན། ཕྲག་པར་སྲེ་མོང་དཀར་པོའི་པགས་པའི་ཐེལ་ཐག་
དཀྲིས། མགོ་ལ་ལྕེ་ལྷེབ་མེད་པའི་ཞྭ་ཙོག་གྱོན། ལངས་ལངས་པར་ཁོ་དང་ཐུག་འཕྲད་བྱས།
དེ་ནི་ཞོགས་པའི་ཁྲིམས་ར་མ་འཚོགས་གོང་དུ་རེད། སྐུ་སྲུང་དམག་མི་བར་ཁྱམས་ནང་
འགྲོ་བའི་འཇུར་རྟའི་གོམ་སྒྲ་ལྗིད་པོ་དང་། ཐག་རིང་ས་ནས་གྲགས་འོང་བའི་ལྕགས་ཀྱི་སྒོ་
ལྕགས་ཆེན་པོ་རྒྱག་པའི་སྒྲ་རྣ་བར་ཐོས་པའི་ཚེ། སྨན་གཉེར་དཀའ་བཅུ་པ་རྣ་བ་འུར་ནས་
ཧ་ལམ་སོ་སོ་སྟེང་སྐྱོན་ཕོག་པ་བཞིན་འགྱེལ་གྲབས་བྱས། ཁོའི་སྣང་བར་སོ་སོ་བཙོན་ཁང་
གི་མཐིལ་དུ་བཅུག ཁྱིམ་མི་རྒན་གཞོན་ངུ་སྒྲས་གང་། སྨན་ཁང་ཕྱི་མིར་བཙོང་ཟིན་ནས་
ཤེལ་དམ་སྐེ་ཐུང་ཁ་ཆེན་དག་གང་སར་འཐོར་ཡོད་པ་ལྟར་འཆར། ཁོ་པ་ཁོ་ཧྥེའི་ཇ་ཁང་
ཞིག་ནང་མ་འཛུལ་ཀ་མེད་བྱུང་། དེ་གར་གཏེར་ཆུ་བསྲེས་པའི་བུར་ཤིང་ཨ་རག་པི་ཙི་
གང་བཏུང་རྗེས་གཞི་ནས་དྲན་ཤེས་གསལ་དུ་སོང་།
དུས་ཚོད་ཡུན་རིང་སོང་བ་དང་བསྟུན་ནས་སྐབས་དེའི་ཉེན་བརྡའི་དྲན་ཤེས་མག་
མོག་ཏུ་གྱུར་པས། ཁོས་སྔར་བཞིན་སྨན་རྫས་ཚོང་ཁང་གི་རྒྱབ་ཏུ་ནད་པ་ལྟ་བ་དང་ཕན་
མེད་གནོད་མེད་ཀྱི་སྨན་སྣ་ཁ་ཤས་རེ་སྤྲོད་པར་བྱེད། འོན་ཀྱང་སྡེ་དཔོན་གྱི་བཀའ་སྐྱོན་དང་
ལས་རིགས་གཅིག་པའི་ཁྲག་དོག་ལ་སྐྲག་པས། སྐུ་ཞབས་བྷོ་ཝ་རི་ལ་སྤྲེལ་ལད་འཁྲབ་ནས་
འབྲེལ་བ་ཡག་པོ་འཛུགས་པ་དང་། ཁོང་གིས་བཀའ་དྲིན་སྙིང་བཅངས་བྱས་ན་རྗེས་སུ་ཁོང་
གིས་དོན་དེ་ཤེས་པའི་དབང་དུ་སོང་ནའང་ཐེར་འདོན་བྱེད་མི་སྲིད་སྙམ། དེས་ན་ཉིན་ལྟར་
ཞོགས་པ་ཨོ་མུས་ཁོང་ལ “ཚགས་པར” སྐྱེལ་བ་དང་། ཕྱི་དྲོ་སྨན་རྫས་ཚོང་ཁང་ལས་ཐོན་
ཏེ་གྲོང་མིའི་བདེ་ཐང་འགན་ཁུར་མཁན་གྱི་སྨན་པའི་སར་ཁ་བརྡ་བྱེད་པར་ཡོང་གི་ཡོད།
ནད་པ་སྟོན་མཁན་མེད་པས་ཆ་ལི་ཡི་མུག ཁོ་ཆུ་ཚོད་ཁ་ཤས་བསྡད་ནའང་སྐད་ཆ་
ཚིག་གཅིག་མི་ཤོད། སྒོ་བསྟེན་ཁང་དུ་གཉིད་ཉལ་བ་མིན་ན་ལྕམ་ཆུང་གྱོན་གོས་འཚེམ་
པར་བལྟས་ནས་སྡོད། ཉི་མ་འཁྱོལ་ཕྱིར་ཁོས་ཁྱིམ་དུ་ངལ་རྩོལ་བྱེད་པ་དང་། ཐ་ན་བཀྲག་
རྩི་གཏོང་མཁན་གྱིས་ལྷག་འཕྲོ་བཞག་པའི་བཀྲག་རྩི་སྟེང་ཁང་ལ་བྱུགས་ནས་ཚོས་གཞི་
འགྱུར། དོན་དུ་ཁོས་སེམས་ཁུར་ཆེ་ཤོས་བྱེད་ས་ནི་རྒྱུ་དངུལ་གྱི་དོན་ཆེན་ཡིན། དངུལ་
མང་པོ་དེ་ཙམ་ཞིག་བཏང་ནས་ཐོ་ཐེའི་ཁང་པ་བཟོ་བཅོས་བྱས། ལྕམ་ཆུང་ལ་རྒྱན་ཆ་
ཉོས། ད་དུང་ཁང་པ་སྤོས་པ་སོགས་གཉེན་སྒྲིག་གི་འགྲོ་གྲོན་གསེར་སྒོར་སུམ་སྟོང་ལྷག་ལོ་
གཉིས་ནང་ལ་གཏོར་ཟིན། དེའི་ཁར་ཐོ་ཐེ་ནས་ཡུང་གྲོང་དུ་སྤོ་སྐབས་ཅ་དངོས་ཇི་ཙམ་
འཕྲོག་བརླག་སོང་བ་དང་ཇི་ཙམ་བོར་སོང་བ་རེད་ཨང་། ཅུ་གང་ལས་གྲུབ་པའི་ལྷ་ཡབ་ཀྱི་
སྐུ་བརྙན་དེ་ཡང་ལམ་དུ་ཡོམ་འཁྲུག་ཆེ་དྲགས་ནས་ཡུལ་ཁེན་པུ་ཝ་ཡི་རྡོ་གཅལ་ལམ་དུ་
འཁོར་ལོ་ལས་ལྷུང་སྟེ་ཧྲུག་ཆག་ཏུ་སོང་།
ད་དུང་ཁོས་སེམས་ཁུར་བྱེད་པར་མོས་པའི་དོན་ཞིག་ཡོད་པ་དེ་ནི་ཆུང་མ་ལ་གཟུགས་
པོ་འཁོར་ཡོད་པ་དེའོ། །སྐྱེ་ཟླ་ཇི་ཙམ་ཉེ་བ་དེ་ཙམ་གྱིས་ཁོ་མོ་ལ་བརྩེ་རུ་སོང་ཞིང་། དེ་ནི་ཤ་
རུས་ཀྱི་འབྲེལ་བ་གཞན་ཞིག་གྲུབ་བཞིན་ཡོད་པས་ཁོང་ཚོའི་དབར་གྱི་འབྲེལ་བ་དེ་བས་
རྙོག་འཛིང་ཆེ་རུ་འགྲོ་བཞིན་པའི་སྣང་བ་ཞིག་རྒྱུན་མར་འཆར། རྒྱང་ནས་ལྟ་སྐབས། ཁོ་
མོའི་ཐང་ཆད་པའི་དལ་ལྷོད་ཀྱི་གོམ་སྟབས་སྤོ་སྟངས་དང་། སྐེད་སྐབས་མ་བསྡམས་པའི་
ཕྱུ་པ་སྦོ་ལྷུག་མ་ཤུགས་ཟད་པའི་ལུས་ཐོག་ཏུ་ཕར་ཚུར་འདར་ཚུལ་མཐོང་བ་དང་། ཁོ་མོ་
རྐུབ་སྟེགས་སྒྲོམ་ལྡན་ཐོག་ཉབ་བེ་ཉོབ་བེའི་ཚུལ་དུ་སྡོད་སྟངས་ལ་ཁ་སྤྲོད་དུ་བསྡད་ནས་
ཅི་དགར་ལྟ་བའི་ཚེ། བདེ་སྐྱིད་ཀྱི་སྣང་བས་རབ་ཏུ་མྱོས་ནས་མི་ཚུགས་པས་ཁོ་ཡར་ལངས་
ཏེ་མོ་ལ་འཐམས། ལག་པས་མོའི་བཞིན་རས་ལ་བྱུག་བྱུག་བྱས། ཁོ་མོ་ལ་སྐྱེད་མ་ཆུང་ཆུང་
ལགས་ཞེས་འབོད། ཁོ་མོ་དང་ཞབས་བྲོ་རྒྱག་དགོས་ཟེར། དགོད་ཀྱང་དགོད་ལ་ངུ་ཡང་ངུ་།
སྐད་ཆ་སྙན་པ་གང་དྲན་རྫོགས་མེད་ཤོད་པ་དང་། ཀུ་རེ་ཡང་ཡང་རྩེ། ཕྲུ་གུ་སྐྱེ་རྒྱུའི་སྐོར་
ཡིད་ལ་འཁོར་སྐབས་དགའ་སྤྲོས་རབ་ཏུ་མྱོས། ཁོ་ལ་ད་ཆ་དེ་ལས་ལྷག་པའི་དགོས་པ་ཅི་
ཡང་མེད་དེ། མི་ཚེའི་བརྒྱུད་རིམ་ཆ་ཚང་ངོས་འཛིན་བྱུང་བས། ལག་པའི་གྲུ་མོ་མི་ཚེའི་
གསོལ་ལྕོག་ལ་འཁེན་ནས་མི་ཚེའི་བྲོ་བ་ཅི་དགར་ལོངས་སྤྱོད་བྱས་ཆོག
དང་ཐོག་ཨི་མ་ཧ་ལས་པ་དང་ཡ་མཚན་སྐྱེས། དེས་ན་གཟུགས་པོ་མགྱོགས་ཙམ་
གསོས་ཏེ་སྐྱེད་མའི་བྲོ་བ་མྱོང་ལ་རིངས། འོན་ཀྱང་ཁོ་མོའི་འདོད་བློ་ལྟར་དངུལ་བཏང་སྟེ་
རྒྱ་སེ་མེ་ཏོག་གི་གུར་ལྡན་སྒུལ་སྨེ་ཞིག་དང་། མེ་ཏོག་གི་ཕར་ཆིན་བརྒྱབ་པའི་བྱིས་པའི་ཞྭ་
མོ་ཁ་ཤས་ཉོ་འདོད་ཀྱང་མ་བྱུང་བས་རླུང་ལངས་ཏེ་དམར་འབྱར་གྱི་དགོས་ཆ་ཐམས་ཅད་
བསྒྲུབ་རྒྱུ་གདམ་ག་མེད་ལ་གྲོས་བསྡུར་ཡང་མི་བྱེད་པར་གྲོང་ཚོའི་ནང་གི་བུད་མེད་ལས་
ཀ་བྱེད་མཁན་ཞིག་ལ་སྤྲད་དེ་ཁ་ཡ་མ་བྱས། དེར་བརྟེན་ཁོ་མོ་ལ་སྐྱེད་མ་བྱ་རྒྱུའི་གྲ་སྒྲིག་
གི་སྤྲོ་སྣང་གང་ཡང་མེད་པས། དེའི་རྐྱེན་གྱིས་ཁོ་མོའི་བརྩེ་དུང་ནང་དང་ཐོག་ནས་ཅི་ཞིག་
མ་ཚང་བ་ལྟར་དུ་སྣང་།
འོན་ཀྱང་ཆ་ལིས་ལྟོ་ཐེངས་རེ་ལ་ཁོང་ཚོའི་ཕྲུ་གུའི་སྐོར་ཐེངས་རེ་གླེང་བས། ཁོ་མོ་
ཡང་དེ་ཉིད་ཡིད་ལ་ཇེ་དྲན་དུ་སོང་།
ཁོ་མོ་ནི་ལུས་པོ་ཐང་ལ་མགོ་སྐྲ་སེར་པོ་ཡིན་པའི་ཕྲུ་གུ་བུ་ཞིག་སྐྱེ་རྒྱུའི་རེ་བ་བྱེད་
པ་དང་དེའི་མིང་ལ་རྗོ་ཅེ”ཞེས་འདོགས་པར་འདོད། ཕྲུ་གུ་བུ་ཞིག་སྐྱེ་རྒྱུའི་བསམ་
འདུན་ནི་བུད་མེད་ཅིག་གི་བྱས་ཤུལ་གང་ཡང་མེད་པའི་སྔར་སོང་གི་ཁ་སྐོང་བ་ལྟར་དུ་
སྣང་། མ་མཐར་ཡང་རང་དབང་ལྡན་པ་དང་། དགའ་སྐྱོ་ཆགས་སྡང་ཅི་ཡང་མྱོང་ཆོག་
པ། ཤར་ལྷོ་ནུབ་བྱང་ས་ཕྱོགས་གང་དུའང་འགྲོ་ཆོག་པ། མདུན་དུ་ལྷགས་པའི་འགོག་
རྐྱེན་ལས་བརྒལ་ཆོག་པ། མ་འོངས་པའི་བདེ་སྐྱིད་འཚོལ་ཆོག་པ་བཅས་ནི་སྐྱེས་པའི་
རྒྱུད་ལ་རང་ཆས་ཀྱི་ཐོབ་ཐང་ངོ་། །བུད་མེད་ཅིག་ལ་མཚོན་ན་དཀའ་ངལ་གྱི་དྲ་རྒྱ་ལས་
ཐར་ཐབས་མེད་དེ། ཁོ་མོ་ལ་མཚོན་ན་འགུལ་སྐྱོད་ཀྱི་ནུས་པ་ནི་མེད། གང་བྱེད་ནི་མི་
ལ་ཉན་དགོས། ལུས་སྟོབས་ནི་ཞན། ཐམས་ཅད་ཁྲིམས་ཀྱི་སྲུང་སྐྱོབ་ལ་བརྟེན་དགོས་
པ་ལས་མ་འདས། ཁོ་མོའི་འདུན་པ་ནི་ཞྭ་མོའི་ཐོག་སྐུད་པས་བཏགས་པའི་ངོ་ཁེབས་
གསེང་རས་དང་འདྲ་བར་ལྷགས་བསིལ་ལྡང་བ་ན་དེ་མ་ཐག་འཕུར་བར་འདོད། ག་
དུས་ཡིན་ནའང་འདོད་འདུན་སྣ་ཚོགས་ཀྱིས་གདུང་ནའང་སྡོམ་ཁྲིམས་ཀྱི་གུས་ལུགས་
བཀག་རྒྱ་ལས་འགྲོལ་མི་ཐུབ།
རེས་གཟའ་ཉི་མ་ཞིག་གི་ཞོགས་པའི་ཆུ་ཚོད་དྲུག་པར་ཉི་མ་འཆར་བའི་སྐབས་སུ་ཁོ་མོ་གཟུགས་པོ་གསོས།
ཆ་ལི་ན་རེ། “བུ་མོ་རེད་འདུག ཅེས་བརྗོད།
ཁོ་མོ་མགོ་བོ་གཞོགས་གཅིག་ཏུ་གཅུས་ནས་དྲན་མེད་དུ་བརྒྱལ།
ལྕམ་སྐུ་ཧའོ་མེ་ཧ་ལམ་དེ་མ་ཐག་རྒྱུག་ཡོང་ནས་ཁོ་མོ་ལ་འོ་སྦྱར། གསེར་སེང་མགྲོན་
ཁང་གི་ཨ་ཅག་གནས་མོ་ལེ་ཧྥང་སོ་ཝ་ཡང་དེ་མ་ཐག་འབྱོར། སྨན་གཉེར་དཀའ་བཅུ་པས་
འགྲོ་ལུགས་ཤེས་པས་ཕྱེད་ཀ་ཕྱེ་ལ་ཕྱེད་ཀ་བརྒྱབ་པའི་སྒོ་འགྲམ་དུ་ལངས་ནས་བཀྲ་ཤིས་
བདེ་ལེགས་ཀྱི་སྐད་ཆ་རེ་གཉིས་བཤད། ཁོ་བྱིས་པ་དམར་འབྱར་ལ་ལྟ་འདོད་པ་དང་སྙིང་རྗེ་པོ་ཞིག་འདུག་ཟེར།
གཟུགས་པོ་གསོ་བའི་དུས་ཚོད་རིང་མོའི་ནང་བུ་མོའི་མིང་གི་སྐོར་ལ་བསམ་བློ་དྲུག་
གསུམ་བཅོ་བརྒྱད་བཏང་། དང་ཐོག་མིང་མཇུག་ཏུ་ཨི་ཐ་ལིའི་ཡི་གེའི་སྒྲ་ལྡན་པ་དཔེར་ན་
ཁོ་ལ་རུའེ། ལུ་དབྱི་ཤ ཨ་མོང་ཏ། ཨ་ཏ་ལ་ལྟ་བུའོ། །ཁོ་མོ་ཅ་ཧྲན་ཏེ་ཟེར་བར་ཧ་ཅང་མོས་པོ་
ཡོད་ལ། དེ་བས་དབྱི་ཟའམ་ཡང་ན་ལེ་ཨོ་ཁ་ཏི་ཟེར་ན་མོས། ཆ་ལི་ནི་ཕྲུ་གུ་ལ་ཨ་མའི་མིང་
འདོགས་རྒྱུར་འདུན་ནའང་ཨི་མ་ཡིས་ངོ་རྒོལ་བྱས། ཁོང་གཉིས་ཀྱིས་ལོ་ཚིགས་ལོ་ཐོ
མགོ་ནས་མཇུག་བར་སློག ཐ་ན་མི་ཐུག་ཚད་ལ་དྲིས།
སྨན་གཉེར་དཀའ་བཅུ་པ་ན་རེ། “ཁ་ཉིན་སྐུ་ཞབས་ལེ་ཨོན་དང་སྐད་ཆ་བྱུང་། ཁོང་
ནི་ཁྱེད་རྣམ་ཚོས་མ་ཏེ་ལན་ནཱ་ཞེས་པའི་དེང་དུས་དར་སོ་ཆེ་བའི་མིང་དེ་མི་འདོགས
པར་ཡ་མཚན་བྱེད་ཀྱི་འདུག” ཅེས་བརྗོད།
འོན་ཀྱང་ཕྲུ་གུའི་རྨོ་བོ་ལྕམ་སྐུ་བགྲེས་བྷོ་ཝ་རིས་ཉེས་ཅན་མ་ཞིག་གི་མིང་འདོགས་
མི་རུང་ཞེས་ངོ་རྒོལ་མཐའ་གཅིག་ཏུ་བྱས། སྐུ་ཞབས་ཧའོ་མེ་ནི་རླབས་ཆེན་གྱི་མི་སྣ་དང་།
འོད་སྟོང་ལྡན་པའི་གནས་ཚུལ། བླ་ན་མེད་པའི་དགོངས་པ་བཅས་ལ་མོས་པས་ཁོའི་ཕྲུ་
གུ་བཞི་ལ་མིང་འདོགས་སྐབས་གནས་ལུགས་དེ་དག་ལ་གཞིགས་ནས་བཏགས། དེ་ཡང་
གཅིག་ལ་ནཱ་ཕོ་ལུན་ཟེར་བ་ནི་གཟི་བརྗིད་ཀྱི་དོན་ལ་གོ་བ་དང་།
གཅིག་ལ་ཧྥུ་ལན་ཁེ་ལིན་ཟེར་བ་ནི་རང་དབང་གི་དོན་ལ་གོ་བ། ཨིལ་མ”ནི་འཆར་ཡན་རིང་ལུགས་ལ་གོ་སྐབས་
སྤྲད་པར་གོ་བ། ད་དུང་ཨ་ཏ་ལི་ཞེས་པ་ནི་ཧྥ་རན་སིའི་གར་སྟེགས་ཐོག་གི་ནམ་ཡང་མི་
ནུབ་པའི་བརྩམས་ཆོས་ལ་གུས་འདུད་ཞུ་བ་མཚོན། ཅིའི་ཕྱིར་ཞེ་ན། ཁོའི་མཚན་ཉིད་རིག་
པའི་དད་སྟོབས་ཀྱིས་སྒྱུ་རྩལ་མྱོང་རོལ་ལ་གནོད་མི་ཕོག་པ་དང་། བསམ་བློ་མཁས་ཅན་གྱི་
ཆ་དེས་ཀྱང་བརྩེ་དུང་མཚོན་རྒྱུར་འགོག་རྐྱེན་ཕོག་གི་མེད། ཁོས་བློས་བསླངས་དང་སྟོང་
བསམ་གང་ཡིན་དབྱེ་འབྱེད་ཐུབ་སྟེ། དཔེར་ན《ཨ་ཏ་ལི》ཞེས་པའི་སྐྱོ་གར་དེར་མཚོན་ན་
ཁོས་དེའི་བསམ་བློ་ལ་སྐྱོན་བརྗོད་བྱེད་ནའང་ཉམས་འགྱུར་ལ་དགའ་པོ་ཡོད། ཟློས་གར་
ཧྲིལ་པོའི་གོ་རིམ་སྒྲིག་སྟངས་ལ་དམའ་འབེབས་ནའང་ཞིབ་འབྲི་ཚང་མར་བསྔགས་བརྗོད་
བྱེད། ཁོ་ཟློས་གར་ནང་གི་མི་སྣ་ལ་སུན་སྣང་ཡོད་ཀྱང་ཁོང་ཚོའི་དབར་གྱི་སྐད་ཆ་ལ་དགའ་
པོ་ཡོད། ཁོས་བློ་ཡིད་ཚིམ་པའི་ནང་དོན་ཀློག་པའི་ཚེ་དགའ་དྲགས་ནས་རྐང་འཁྲབ་ལག་
འཁྲབ་བྱེད་པ་དང་། ལྷ་ཡབ་ཀྱིས་དབང་བརྟེན་སྒེར་དོན་སྒྲུབ་པའི་སྐོར་མཐོང་སྐབས་ཁོང་
ཁྲོ་གནོན་མི་ཐུབ། དེ་ལྟར་སེམས་པ་ལང་ལོང་གཡོས་ཤིང་ཚོར་འདུ་སྣ་ཚོགས་འཛིང་པས་
རང་ཉིད་ངོ་མས་རྩོམ་པ་པོ་ལཱ་ཤིན་ལ་དབུ་རྒྱན་སྒྲོན་པར་འདོད་ལ། ཁོང་དང་རྩོད་གླེང་
མཐར་ཕྱིན་ཞིག་བྱེད་པར་ཡང་འདོད།
མཐའ་མར་ཨི་མ་ཝོ་པི་སྒ་རུ་སྐུ་ངོ་སྡེ་དཔོན་གྱི་གཟིམ་ཤག་ཏུ་ཡོད་སྐབས་སྐུ་ངོའི་
ལྕམ་སྐུ་ཞབས་ཀྱིས་གཞོན་ནུ་མ་ཞིག་ལ་པེལ་ཐེཞེས་འབོད་པ་དེ་དྲན་གསོས་པས་བུ་
མོའི་མིང་ཡང་དེ་ལྟར་གཏན་འཁེལ། བུ་མོའི་སྤོ་བོ་ལུ་ཨའོ་ཡོང་ཐབས་མེད་པས་ཁོང་ཚོས་
སྐུ་ཞབས་ཧའོ་མེ་ལ་བུ་མོའི་ཆོས་ཡབ”གནང་རོགས་ཞུས། ཁོང་གིས་བསྐྱལ་བའི་ལག་
རྟགས་ཚང་མ་སྨན་རྫས་ཚོང་ཁང་ནང་གི་ཅ་དངོས་ཤ་སྟག་ཡིན་ཏེ། ཁ་སུར་ནག་པོའི་གློ་
འཇགས་སྨན་ཕྱེ་སྒམ་ཆུང་དྲུག འཕྲོད་སྦྱོར་ཕྱེ་མ་ཤེལ་དམ་རྡག་རྡག་གང་། སྤྲི་དཀར་
སྨན་རྒྱུ་ལྕགས་ཀྲིན་གང་། ད་དུང་སྒམ་སྒྲོམ་ནང་ནས་རྙེད་པའི་དབྱུག་པ་བྱེ་རིལ་དྲུག་ལྟ་
བུའོ། །ཁྲུས་གསོལ་གྱི་དགོང་མོ་གསོལ་སྟོན་ཞལ་ལག་གསོལ་སྒྲོག་གང་བསྒྲིགས། ལྷ་ཡབ་
ཀྱང་ཕེབས་ཡོད་པས་སྤྲོ་སྣང་གིས་གང་། ཨ་རག་མ་བཏུང་གོང་ལ་སྐུ་ཞབས་ཧའོ་མེ་ཡིས
མི་བཟང་གི་དཀོན་མཆོག་ཅེས་པའི་གཞས་བཏང་བ་དང་། སྐུ་ཞབས་ལེ་ཨོན་གྱིས་ཝེ་
ཉི་སིའི་གྲུ་པའི་གཞས་བཏང་། རྨོ་བོ་བྷོ་ཝ་རི་ཕྲུ་གུའི་ཆོས་ཡུམ་ཡིན་པས་མོས་ཀྱང་བཙན་
རྒྱལ་དུས་རབས་ཀྱི་དར་སོ་ཆེ་བའི་མཛའ་གླུ་བླངས། མཇུག་ཏུ་ཡབ་ཆེན་བྷོ་ཝ་རིས་ཕྲུ་གུ་
མདུན་དུ་འཁྱེར་ཤོག་ཅེས་ཁྲུས་གསོལ་གྱི་མཛད་སྒོ་འགོ་ཚུགས། ཁོས་ཨ་རག་ཤན་པིང་
ཤེལ་དམ་གང་བུ་མོའི་མགོ་ཐོག་བཤོས། ཁྲུས་གསོལ་ལྟ་བུའི་བླ་ན་མེད་པའི་བྱེད་སྒོཐོག་
མ་དེར་ཡང་ཀུ་རེ་རྩེད་པར་ལྷ་ཡབ་པུ་ཉི་ཤན་རླུང་ལངས། ཡབ་ཆེན་བྷོ་ཝ་རིས་ད་དུང《ལྷ་
ཚོགས་ཀྱི་དམག་འཁྲུག》ནང་གི་སྐད་ཆ་དྲངས་ནས་རྒྱུ་མཚན་དྲངས་པས་ལྷ་ཡབ་རླུང་
ལངས་ནས་འགྲོ་རྩིས་བྱས། བུད་མེད་ཚོས་བཞུགས་རོགས་ཞེས་ཞུ་བ་འཐེན་པ་དང་། ཨོ་
མུས་ཀྱང་བར་འདུམ་བྱས་པས་ལྷ་ཡབ་སྡོད་ཉན་ཙམ་བྱུང་ཞིང་། ཁོང་གིས་གནས་ཚུལ་
ཅི་ཡང་མ་ལྷག་པ་བཞིན་སྡེར་མ་བླངས་ཏེ་ཁོང་རང་གི་འཐུང་འཕྲོ་ལུས་པའི་ཇ་ཁོ་ཧྥེའི་
དཀར་ཡོལ་ཕྱེད་ཀ་དེ་གཙང་མར་བཏུང་།
ཡབ་ཆེན་བྷོ་ཝ་རི་ཡུང་གྲོང་དུ་མུ་མཐུད་ཟླ་བ་གཅིག་བསྡད། ཁོང་ཞོགས་པ་དངུལ་གྱི་
ཁ་སྒོར་ཅན་གྱི་ཉེན་རྟོག་དཔོན་གྱི་ཞྭ་མོ་མཛེས་པོ་དེ་གྱོན་ནས་ཐང་སྡེར་ཐོག་ཐ་མག་གང་
ཟག་འཐེན་ནས་སྡོད་པས་གྲོང་མི་ཚོ་ལ་སྐྲག་སྣང་སྟེར། ཁོང་ཨ་རག་དཀར་པོ་འཐུང་རྒྱུར་
སྤྲོ་བས་རྟག་པར་གཡོག་མོ་གསེར་སེང་མགྲོན་ཁང་ནས་ཨ་རག་ཉོ་བར་གཏོང་བ་དང་རིན་
པ་བུའི་རྩིས་ཕྲའི་ཐོག་བཀོད་ནས་འཇོག ཁོའི་ཁ་དཀྲིས་ལ་དྲི་བསུང་འཇགས་ཕྱིར་བུའི་
མནའ་མའི་ཁེ་ལུན་ཆུ་དྲི་ཞིམ་ཏག་ཏག་བཟོས།
བུའི་མནའ་མས་ཁོང་ལ་སུན་སྣང་མི་བྱེད། ཁོང་ནི་མཐོང་རྒྱ་ཡོད་པའི་མི་ཞིག་ཡིན་
ཞིང་། པིར་ལིན་དང་། ཝེ་ཡེ་ནཱ། སི་ཐེ་ལ་སི་པའོ་ཡི་སྐོར་དང་། ཁོ་དམག་དཔོན་བྱེད་
སྐབས་ཀྱི་སྐོར། ཁོའི་ཟུར་བསྟེན་སྙིང་སྡུག་གི་སྐོར། ཉིན་དགུང་གི་གསོལ་སྟོན་གྲ་རྒྱས་
བཤམས་སྐོར་བཅས་ཤོད་པ་དང་། བྱམས་བརྩེའི་ཉམས་འགྱུར་ལྡན་ཞིང་། སྐབས་འགར་ཐ་
ན་སྐས་ཀའི་ཐོག་དང་མེ་ཏོག་ལྡུམ་རའི་ནང་བུའི་མནའ་མའི་སྐེད་པར་འཐམས་ནས་ན་རེ།
“ཆ་ལི། ཡིད་གཟབ་གྱིས་ལགས” ཞེས་ཀུ་རེ་རྩེ།
དེས་ན་ལྕམ་སྐུ་བགྲེས་མོ་བློ་བདེ་པོ་མ་བྱུང་། ཁོང་གི་སེམས་ལ་དུས་ཡུན་རིང་དྲགས་
ན་སོ་སོའི་ཁྱོ་བོས་ལོ་ན་གཞོན་པའི་བུད་མེད་ཀྱི་བསམ་བློར་མ་རབས་ཀུན་སྤྱོད་ཀྱི་བག་
ཆགས་བཞག་ནས་བུའི་བདེ་སྐྱིད་ལ་ཐག་ཞོར་འབྲེང་འདྲུད་བཟོ་བར་དོགས་པས་སྔ་ཙམ་
ལོག་རྒྱུའི་བྲེལ་བ་སྐུལ། ཁོང་ལ་དེ་བས་ཀྱང་ཚབས་ཆེ་བའི་སེམས་ཁྲལ་ཡོད་སྲིད་དེ། ཡབ་
ཆེན་བྷོ་ཝ་རི་ནི་ངོ་ཚ་རྒྱུ་དེ་ཙམ་མེད་པའི་མི་ཞིག་ལགས།
བུ་མོ་ཆུང་ཆུང་ཤིང་བཟོ་བའི་ཁྱིམ་ཐབ་ལ་མ་མ་བཅོལ་ནས་བཞག་ཡོད། ཉིན་ཞིག་
ཨི་མ་བུ་མོར་ལྟ་བར་འགྲོ་འདོད་པས་གཟུགས་པོ་གསོ་ཡུན་གྱི་གཟའ་འཁོར་དྲུག་སོང་ཡོད་
མེད་ལོ་ཐོ་ལ་ཡང་ལྟ་ཁོམ་མ་བྱུང་བར་ཤིང་བཟོ་བ་ལོ་ལེའི་སྡོད་གནས་ཀྱི་ཕྱོགས་སུ་བཞུད།
མ་མའི་སྡོད་ཁང་རི་འདབས་ཀྱི་གྲོང་མཐའི་ལམ་ཆེན་དང་རྩྭ་ཐང་གི་དབར་དུ་ཡོད།
ཉིན་དགུང་ཟིན་པས་དུད་ཚང་ཚང་མའི་སྒེའུ་ཁུང་གི་ཁྲ་མ་བརྒྱབ་ཡོད། ནམ་མཁའ་
གཡའ་དག་ཅིང་ཉི་འོད་ལྷག་པར་ཚ་བས་གཡམ་ལེབ་ཀྱི་ཁང་ཀླད་ནས་འོད་ལྷམ་ལྷམ་
འཕྲོ་བ་ནི་གྱང་ཁ་ནས་མེ་ལྕེ་འབར་བཞིན་པ་ལྟར་སྣང་། ལྷགས་པ་ཚ་སོབ་སོབ་ཅིག་ལྡང་
ཡོང་བས་ཨི་མ་ཡི་ཡན་ལག་བཞི་ཤུགས་མེད་པར་གྱུར་ནས་མདུན་དུ་སྐྱོད་མི་ཐུབ། མི་
འགྲུལ་ལམ་ཆུང་ཐོག་གི་རྡོ་ཧྲུག་གིས་ཀྱང་རྐང་མཐིལ་ཀྲག་པས་ཕྱིར་ཁྱིམ་དུ་ལོག་དགོས་
སམ་ཡང་ན་སུ་རུང་གི་ཁྱིམ་དུ་འཛུལ་ནས་ངལ་གསོ་དགོས་མིན་ཐག་མ་ཆོད།
སྐབས་དེར་སྐུ་ཞབས་ལེ་ཨོན་མཆན་ཁུང་འོག་ཏུ་ཡིག་ཆའི་ཁུག་མ་ཞིག་འཁྱེར་ཏེ་
ཉེ་འགྲམ་གྱི་རྒྱལ་སྒོ་ཞིག་ནས་ཐོན། ཁོ་ཚུར་ཡོང་ནས་ཁོ་མོ་ལ་འཚམས་འདྲི་ཞུས་པ་དང་།
ལེ་ཧོའི་ཚོང་ཁང་མདུན་གྱི་བྱ་གཡབ་ཀྱི་གྲིབ་བསིལ་འོག་ཏུ་ལངས་ནས་སྒུག
ལྕམ་ཆུང་བྷོ་ཝ་རིས་སོ་སོ་ཕྲུ་གུ་ལ་ལྟ་བར་འགྲོ་རྩིས་ཡིན་ཡང་ངལ་དུབ་ཀྱིས་མནར་ལུགས་བཤད།
ལེ་ཨོན་གྱིས་ལྡབ་ལྡིབ་ངང་། “གལ་ཏེ………” ཞེས་པ་ལས་མུ་མཐུད་ཤོད་མ་ཕོད།
ཁོ་མོ་ན་རེ། “ཁྱེད་རང་ཐུགས་བྲེལ་ཡོད་དམ་ཞེས་དྲིས།
དངོས་སྦྱོང་སློབ་མས་བྲེལ་བ་མེད་ལུགས་སྨྲས་པས་ཁོ་མོས་རོགས་པ་གྱིས་དང་ཟེར།
དགོང་མོར་གནས་ཚུལ་དེ་ཡུང་གྲོང་དུ་ས་ཁྱབ་རྡོ་ཁྱབ་སོང་བས་གྲོང་དཔོན་གི་ལྕམ་སྐུ་དྷུ་
ཝ་ཧྲེ་ཡིས་གཡོག་མོ་ལ “ལྕམ་སྐུ་བྷོ་ཝ་རི་ཞབས་འདྲེན་ཞུ་ཉིང་འདོད་འདུག ཟེར།
མ་མའི་ཁྱིམ་དུ་འགྲོ་སའི་ལམ་ནི་སྤྱི་པའི་བང་སོར་འགྲོ་སྐབས་དང་འདྲ་བར་ཁྲོམ་
ལམ་ཐོན་རྗེས་གཡོན་དུ་བསྐོར། གཡས་གཡོན་དུ་སྡོང་ཐུང་ལྗོན་ཤིང་བཙུགས་པའི་ལམ་
ཆུང་ཞིག་བརྒྱུད། ཁང་པ་ཐོག་དཔངས་དམའ་པོ་དང་སྒོ་ར་ཆུང་ཆུང་ཁ་ཤས་སྒྲོལ་དགོས།
སྡོང་ཐུང་ལྗོན་ཤིང་ལ་མེ་ཏོག་བཞད་ཡོད་པ་དང་། ད་དུང་སེ་རྒོད་དང་། ཟ་པོ། ཚང་ཚིང་
ཁྲོད་དུ་ཀྲོང་ངེར་ལངས་པའི་ཤིང་འབྲི་ཏ་ས་འཛིན་སུ་མཛེས་འགྲན་པ་ལྟར་དུ་སྣང་། རྩྭ་
སྤྱིལ་གྱི་གཡས་གཡོན་དུ་ལྗན་ལྗིན་ཁྲོད་དུ་ཉལ་བའི་ཕག་པ་དང་། ཤིང་ལེབ་ཀྱི་རྣ་ཆ་
བསྒར་བའི་བཞོན་མ་ཤིང་སྡོང་ལ་ར་ཅོ་བརྡར་བཞིན་པ་རིབ་མའི་དྲ་མིག་ནང་ལས་མཐོང་
ཐུབ། ཁོང་གཉིས་དཔུང་གདང་གཤིབ་ནས་དལ་བུས་སྐྱོད་ཅིང་། ཁོ་མོ་ཁོའི་ལུས་པོར་
བསྙེས་པ་དང་ཁོས་ཁོ་མོའི་གོམ་འགྲོས་དང་བསྟུན་ནས་སོ་སོའི་གོམ་སྟབས་དལ་དུ་བཏང་།
ཁོང་གཉིས་ཀྱི་མདུན་དུ་སྦྲང་བུ་ཁྱུ་ཞིག་ཚ་གདུག་ཆེ་བའི་མཁའ་རླུང་ནང་འུར་འུར་གྱི་སྒྲ་སྒྲོག་བཞིན་ལྡིང་།
སྟར་སྡོང་རྒད་པོ་ཞིག་གི་འོག་ཏུ་ཁང་པ་ཞིག་ཡོད་པ་ཁོང་གཉིས་ཀྱིས་མཐོང་བས་ད་ནི་
མ་མའི་ཁྱིམ་དུ་འབྱོར་བ་ཤེས། ཁང་པ་ཐོག་དཔངས་ཧ་ཅང་དམའ། ཐོག་སྟེང་དུ་གྱོ་མོ་ཐལ་
མདོག་བཀབ་འདུག སྟེང་ཁང་གི་གནམ་སྒོའི་འོག་ཏུ་ཕྲེང་བ་ལྟར་གྱི་ཙོང་ཆེན་ཕྲེང་ཤལ་
ཞིག་བཀལ་འདུག ཤིང་ཧྲུག་ཆག་པ་དང་ཆག་པ་རིབ་མའི་འགྲམ་དུ་བསླངས་ཡོད་པ་དེས་
སྔོ་ཚལ་ལྡུམ་ར་གྲུ་བཞི་ཞིག་དང་། རྩྭ་དྲི་ཞིམ་ཐུང་ཐུང་ལྷེབ་ཙམ་ཞིག སྒྲོམ་འཁྱུད་སྲན་མའི་
མེ་ཏོག་བཅས་བསྐོར་འདུག རྩྭ་སྔོན་སྒང་ལ་བཤོས་པའི་གཙོག་ཆུ་ཕར་ཙམ་དེར་ཏོག་ཙམ་
དང་ཚུར་ཙམ་དེར་ཏོག་ཙམ་འགོས་འདུག ཁང་པའི་གཡས་གཡོན་དུ་མིང་འབོད་མི་ཤེས་
པའི་གྱོན་གོས་རལ་པ་དང་། ཁབ་བསླས་ཨུ་སུག རས་དམར་ཁྲའི་བུད་མེད་ཀྱི་སྟོད་ཐུང་ཞིག
ད་དུང་ཏིར་པར་རས་མཐུག་པོ་ལྷེབ་ཙམ་ཞིག་བཅས་རིབ་མའི་སྒང་ལ་བཀྲམ་འདུག རིབ་
མའི་སྒོ་ཕྱེ་བའི་སྒྲ་ཐོས་འཕྲལ་མ་མ་ཕྱིར་ཐོན་ཡོང་། འོ་མ་བསྣུན་བཞིན་པའི་ཕྲུ་གུ་ཞིག་པང་
པར་བཏབ། ལག་པ་གཅིག་ཏུ་རིད་ལ་ཡ་ང་བའི་ཕྲུ་གུ་བུ་ཞིག་འཁྲིད་འདུག་པ་དེའི་ངོ་གདོང་
བྱི་རྨས་ཁྱབ་འདུག དེ་ནི་རུ་ཨང་གི་ཞྭ་མོ་ཚོང་པ་ཞིག་གི་ཕྲུ་གུ་ཡིན་ཞིང་། ཕ་མ་ཚོང་གི་
བྲེལ་བས་ཁོ་པ་གྲོང་གསེབ་ཏུ་བཅོལ་བཞག་པ་ཞིག་རེད།
མ་མ་ན་རེ། “ཡར་ཕེབས་དང་། ཁྱེད་རང་གི་སྲས་མོ་ཕ་གིར་གཉིད་ལ་ཡུར་འདུག”ཅེས་བརྗོད།
ཤོད་དུ་ཁང་པ་གཅིག་རང་ཡོད་པ་དེ་ནི་ཁྱིམ་དེའི་ཁང་པ་འབའ་ཞིག་དེ་ཡིན། སྦུག་
ཏུ་གྱང་ལ་འབྱར་བའི་ཉལ་ཁྲི་ཆེན་པོ་དེར་ཉལ་གུར་ནི་མེད། སྒེའུ་ཁུང་འགྲམ་དུ་གྲོ་ཞིབ་
བརྫི་སྣོད་གཞོང་པ་ཞིག་བཞག སྒེའུ་ཁུང་གི་ཤེལ་ཀོ་གཅིག་ཆག་པ་དེར་ཤོག་བུ་སྔོན་པོ་
དྲས་པའི་ཉི་མའི་དབྱིབས་རིས་ཤིག་སྦྱར་འདུག སྒོ་རྒྱབ་རྩིག་ཁུག་གི་གོས་འཁྲུད་སྒྲོམ་
སྐྱོར་གྱི་རྡོ་གཞོང་འོག་ཏུ་ལྕགས་གཟེར་བཏབ་པའི་འཇུར་ཏ་ཡུ་རིང་ཁ་ཤས་བཞག་ཡོད་
པ་དེ་དག་གི་ལྕགས་གཟེར་ནས་འོད་འཚེར། དེའི་ཉེ་འགྲམ་དུ་སྣུམ་རྡག་རྡག་བཀང་བའི་
ཤེལ་དམ་གཅིག་ཡོད་པ་དེའི་ཁ་ལ་བྱ་སྒྲོ་གཅིག་གཟེར་འདུག 《མདྷིའུ་ལོ་ཐོ》ཞིག་ཐལ་
རྡུལ་གྱིས་གང་བའི་དྲོད་ཐབ་ཀྱི་སྒྲོམ་སྐྱོར་ཐོག་གི་མེ་ལྕགས་དང་། ཡང་ལཱ་ཡི་རོ་ཏོ། མེ་
ལེན་སྨྲ་བ་ཐར་ཐོར་བཅས་ཀྱི་ཁྲོད་དུ་བཞག་འདུག ཁང་པ་འདིའི་ནང་བེད་སྤྱོད་མེད་ཤོས་
ཀྱི་རྒྱས་སྤྲོས་དངོས་པོ་འབའ་ཞིག་ནི་དུང་འབུད་བཞིན་པའི་གཟི་བརྗིད་ལྷ་མོའི་སྐུ་པར་
ཡིན་ཞིང་། དེ་ནི་ཆུ་དྲི་ཞིམ་གྱི་བརྡ་སྦྱོར་རི་མོའི་ཐོག་ནས་དྲས་པ་སྨོས་ཅི། དེ་ཉིད་ལྷམ་
གཟེར་དྲུག་གིས་གྱང་སྟེང་དུ་སྦྱར་འདུག ཨི་མ་ཡི་བུ་མོ་ས་ཐོག་བཞག་པའི་ལྕུག་མའི་
འགུལ་སླེའི་ནང་བསྙལ་འདུག མོས་ཉལ་གོས་དང་བཅས་པ་པང་དུ་བཏབ་སྟེ་ལག་ངར་
སྟེང་ཕར་ཚུར་གཡུག་གཡུག་གིས་སྐད་ཤུགས་ཆུང་ངུས་གླུ་བླངས།
ལེ་ཨོན་ཁང་པའི་ནང་ཕར་འཆམ་ཚུར་འཆམ་བྱེད་སྐབས། ནན་ཅིང་ནས་ཐོན་
པའི་རས་ཀྱི་ཕྱུ་པ་གྱོན་པའི་མཛེས་སྡུག་ལྡན་པའི་ལྕམ་ཆུང་སྐུ་ཞབས་དེ་དབུལ་ཞིང་
ཕོངས་པའི་ཁྱིམ་ཚང་ནང་དུ་བསྡད་ན་སྤམ་པོ་མེད་པའི་སྣང་བ་བྱུང་། ལྕམ་ཆུང་བྷོ་ཝ་རི་
བཞིན་རས་དམར་པོ་ཆགས་པས་ཁོས་དེ་ལྟར་བལྟས་ན་འགྲིགས་མེད་བྱས་པ་རེད་སྙམ་
སྟེ་མགྱོགས་པོ་གཡོལ། བུ་མོ་འོ་མ་སྐྱུགས་ནས་ཁོ་མོའི་གོང་པ་བཙོག་པ་བཟོས་པས་ཨི་
མ་ཡིས་བུ་མོ་འགུལ་སླེལ་ནང་བཞག མ་མ་མགྱོགས་པོ་ཡོང་ནས་གཙང་མ་ཕྱིས་པ་དང་
སྦྲགས་འོ་མ་ལ་ཤུལ་རྗེས་མེད་ཅེས་བཤད།
མ་མ་ན་རེས། “ངའི་ལུས་ཐོག་ལའང་འོ་མ་སྐྱུག་གི་རེད། ང་ཉིན་ལྟར་ཞོགས་པ་ནས་
དགོང་མོ་བར་ཁྲུད་ཁྲུད་ཤལ་ཤལ་མ་ཚར་བར་སྡོད་དགོས་རེད། གལ་ཏེ་ཐུགས་སྟབས་བདེ་
པོ་ཡོད་ན་ཙག་ཙིག་ཚོང་ཁང་གི་ཁཱ་རྨི་ལ་ང་ལ་ཁྲུད་རྫས་ཡི་ཙི་མཁོ་བའི་སྐབས་ཁ་ཤས་
བླངས་ཆོག་པའི་སྣང་བ་བྱིན་དང་། དེ་ལྟར་བྱུང་ན་ཁྱེད་རང་སུན་པོ་བཟོ་མི་དགོས་པ་ཡོང་ཞེས་སྨྲས།
ཨི་མ་ན་རེ། “འགྲིག་དང་འགྲིག འོ་ན་བཞུགས་གདན་འཇགས” ཞེས་བརྗོད།
ཁོ་མོ་ཕྱིར་དོན་སྐབས་སྒོ་ཐེམ་ཐོག་རྐང་པ་འཕྱིས་ཙམ་བྱས།
མ་མ་ཨ་ཅག་གིས་ཨི་མ་སྒོ་རའི་ཕྱི་བར་སྐྱེལ་ཞོར་དུ་མོ་དགོང་ལྟར་རེ་བཞིན་མཚན་
དགུང་ལངས་དགོས་ལུགས་དཀའ་ངལ་བཤད།
མོ་ན་རེ། “སྐབས་འགར་ང་ཁག་དྲགས་ནས་རྐུབ་སྟེགས་ཐོག་ཏུའང་གཉིད་ལ་ཤོར་
གྱི་འདུག བྱས་ཙང་ཁྱེད་ཀྱིས་བདག་ལ་བཏགས་ཟིན་པའི་ཇ་ཁོ་ཧྥེའི་པང་གང(པང་གང་
ནི་རྒྱ་མ་གང་ཙམ་ཡིན)གནང་དགོས་ངེས་རེད། ངས་ཟླ་བ་ཁ་ཤས་ཞོགས་པ་འོ་མ་བསྲེས་
བྱས་འཐུང་ཆོག་གི་རེད་ཅེས་སྨྲས་
ལྕམ་ཆུང་བྷོ་ཝ་རིས་ངང་རྒྱུད་རིང་པོས་གྲོང་གསེབ་ཨ་ཅག་གི་ཐུགས་རྗེ་ཆེ་ཞུ་བའི་སྐད་
ཆ་ཉན་ཚར་རྗེས་ལམ་དུ་བཞུད། ལམ་ཆུང་ཐོག་ཡུད་ཙམ་སོང་མཚམས་གློ་བུར་དུ་ཤིང་ལྷམ་
ཀྱི་རྡོག་སྒྲ་ཐོས་པས་ཕྱིར་བལྟས་སློག་སྐབས་རྗེས་སུ་ཡོང་མཁན་ནི་མ་མ་ཡིན་པ་རེད།
“ད་དུང་དོན་དག་ག་རེ་ཡོད་དམ།”
དེས་ན་གྲོང་གསེབ་ཨ་ཅག་གིས་ཨི་མ་ཉེ་འགྲམ་གྱི་ཡོ་འབོག་ཤིང་སྡོང་འོག་ཏུ་འཐེན་
ནས་མོའི་ཁྱོ་བོའི་སྐོར་ཤོད་འགོ་ཚུགས། མོ་ན་རེ། ཁྱོ་བོའི་ལས་ཀར་ལོ་གཅིག་ལ་ཧྥ་རན་
སིའི་སྒོར་མོ་དྲུག་ལས་མེད་ལུགས་དང་། ཁོའི་འགོ་པས་ནི་
ཨི་མ་ན་རེ། “མགྱོགས་ཙམ་ཤོད་དང” ཟེར།
ཨོའོ” མ་མས་སྐད་ཆ་རེ་ལ་དབུགས་རིང་རེ་འཐེན་ཏེ་མུ་མཐུད་ན་རེ། “ང་གཅིག་
པུ་ཇ་ཁོ་ཧྥེ་འཐུང་བ་མཐོང་དུས་ཁྱོ་བོ་སེམས་ནང་མི་བདེ་བ་ཡོང་གི་རེད་སྙམ། ཁྱེད་རང་
གྱིས་མཁྱེན་གསལ་རེད། སྐྱེས་པ་ཁྱོ་ག་ཟེར་བ་དེ………”
ཨི་མ་ན་རེ། “ངས་ཁྱེད་རང་ལ་སྤྲད་ཆོག་མི་ཟེར་རམ། ངས་ཁྱེད་རང་ཚོར་སྤྲད་ཆོག
·རྙོག་གཏམ་མ་ཤོད་དང” ཞེས་བཤད།
“ལགས་སོ། །ཐུགས་སེམས་བཟང་བའི་ལྕམ་སྐུ་ཞབས། ཁྱོ་བོ་རྨས་མྱོང་བས་བྱང་
ཁོག་བསྡམས་དྲགས་ནས་ཀུ་ཤུའི་ཨ་རག་ཀྱང་འཐུང་མི་ཐུབ་ཟེར།”
ཨ་ཅག་ལོ་ལེ། མགྱོགས་ཙམ་ཤོད་དང་།”
མ་མས་པུས་མོ་གུག་ཙམ་གྱིས་གུས་འདུད་ཞུས་ནས་ན་རེ། “འོ་ན། གལ་ཏེ་བདག་
ཧམ་པ་ཆེ་བར་མ་དགོངས་ན(སླར་ཡང་པུས་མོ་གུག་ཙམ་གྱིས་གུས་འདུས་ཞུས)གལ་ཏེ་
ཁྱེད་རང་ལ་དགོངས་འཆར་མེད་ན(མོའི་འདྲེན་བྱེད་ལས་རེ་བ་ཕུར་ཚུགས་སུ་འདེབས་
པའི་ཉམས་སྣང་མངོན)ཨ་རག་དཀར་པོ་དམ་བི་ཆུང་ཆུང་གང་ཐུགས་ལ་འདོགས་པར་
ཞུ། དེ་ནི་ཉིད་ཀྱི་ཕྲུ་གུའི་རྐང་པ་འབྱིད་ཆེད་ཡིན། ཁོ་མོའི་རྐང་ཆུང་ནི་ལྕེ་ལེབ་ལྟར་
མཉེན” ཞེས་མོས་གཞི་ནས་སྐད་ཆ་ངོ་མ་དེ་ཁ་ནས་ཐོན།
མ་མའི་རྙོག་དྲ་ལས་ཐར་རྗེས་ཨི་མ་ཡིས་སླར་ཡང་སྐུ་ཞབས་ལེ་ཨོན་གྱི་ལག་ངར་ལ་
འཁྲིལ། ཁོ་མོ་སྔོན་ལ་བྲེལ་འཚུབ་འཚུབ་ཀྱིས་གོམ་པ་སྤོས་པ་དང་རྗེས་སུ་གོམ་པ་དལ་དུ་
བཏང་། ཁོ་མོས་མདུན་ཕྱོགས་སུ་ལྟ་བའི་ཚེ་ཕོ་གསར་གྱི་ཕྲག་པ་མིག་ལམ་དུ་འཆར། ཁོའི་
ཕྱི་གོས་ཀྱི་གོང་པ་སྤུ་མ་ནག་པོ་ཡིན། ཁོའི་སྐྲ་ལོ་ཁམ་པ་རྒྱུག་ཤད་གཙང་མ་བརྒྱབ་ནས་གོང་
པའི་བར་ཉིལ་འདུག ཁོའི་ལག་པའི་སེན་མོ་ཡུང་གྲོང་གི་མི་ལས་རིང་བ་བཞག་ཡོད་པར་
ཁོ་མོར་དོ་སྣང་བྱུང་། དངོས་སྦྱོང་སློབ་མ་དེ་ནི་ལས་ཀ་ཅང་མེད་ན་སེན་མོ་བཟོ་བར་བྱེད་དེ།
ཁོའི་ཡིག་ཆས་སྒམ་ཆུང་ནང་གྲི་ཆུང་ཞིག་ཡོད་པ་དེ་ནི་ཆེད་མངགས་སེན་མོ་བཟོ་བྱེད་ཡིན།
ཁོང་གཉིས་རྒྱུག་ཆུའི་འགྲམ་ངོགས་བརྒྱུད་ཡུང་གྲོང་དུ་འབྱོར། གནམ་གཤིས་ཚ་
དུབ་ལྷག་པར་ཆེ་བས་རྒྱུག་ཆུ་བྲི་ནས་གྲམ་ཐང་རྒྱ་ཆེ་རུ་སོང་བ་དང་། སྐྱེད་ཚལ་གྱི་ལྕགས་
རིའི་རྩིག་རྨང་ཡང་ཕྱིར་མངོན་པས་རྡོ་སྐས་ཤིག་བབས་རྗེས་གཞི་ནས་ཆུ་འགྲམ་དུ་སླེབས་
ཐུབ། གཙང་ཆུ་འཇམ་ཐིང་ཐིང་ངང་བཞུར་བའི་ངང་ཚུལ་ལ་བལྟས་ན་གྲང་ལ་མགྱོགས།
ཆུ་ནང་དུ་ཉལ་བའི་ཕྲ་ལ་རིང་བའི་ཆུ་རྩྭ་ཡུག་གཅིག་རྒྱུག་ཆུའི་འགྲོས་དང་བསྟུན་ནས་
ལིང་ལིང་གཡོ་བའི་ཚུལ་ནི་རྒྱུག་ཤད་མ་བརྒྱབ་པའི་སྐྲ་ལོ་ཟང་ཟིང་དྭངས་གཙང་ཆུ་ནང་
དུ་བཀྲམ་པ་ལྟར་དུ་སྣང་། སྐབས་འགར་འཇག་རྩྭའི་རྩེ་མོའམ་ལོ་མའི་ཐོག་འབུ་སྲིན་རྐང་
རིང་དལ་བུས་འཛེགས་པའམ་ཡང་ན་གཡོ་འགུལ་མེད་པར་སྦྱར་འདུག གཅིག་འཇགས་
གཅིག་ལངས་ཀྱི་རླབས་གཉེར་ཁྲོད་དུ་ཡང་ཡང་སྐྱེ་ཞིང་ཡང་ཡང་ཡལ་བའི་ལྦུ་བ་ལ་ཉི་
འོད་ཕོག་པ་ནི་ལྒང་ཕུ་སྔོན་པོ་ཞིག་དང་མཚུངས། རྒྱ་ལྕང་གོག་པོ་ནི་ཆུ་ནང་དུ་གསལ་
བའི་སོ་སོའི་སྐྱ་ཐལ་ཐལ་གྱི་ཤིང་ཤུན་དང་ཡལ་ག་ཆ་མ་ཚང་བའི་ལྡོག་བརྙན་ལ་ལྟ་བར་
བྱེད། མུ་མཐུད་མདུན་དུ་བལྟས་ན་ཚང་མ་རྩྭ་ཐང་ཡིན་པས་སྟོང་སང་སང་གི་སྣང་བ་སྟེར།
སྐབས་དེ་ནི་ཞིང་གྲོང་ནང་ལྟོ་ཆས་ཟ་བའི་དུས་ཚོད་ཡིན་པས། བུད་མེད་གཞོན་ནུ་དང་
ཁོང་མོའི་རོགས་པ་ལམ་དུ་བཞུད་པའི་ཚེ་ཁོང་ཚོ་སོ་སོའི་གོམ་སྒྲ་དང་། སོ་སོའི་སྐད་ཆ་
ཤོད་པའི་སྒྲ། ད་དུང་ཨི་མ་ཡི་ཕྱུ་པ་བརྡར་བའི་སྒྲ་ལས་ཐོས་རྒྱུ་མེད།
ལྡུམ་རའི་ལྕགས་རིའི་སྒང་ལ་ཤེལ་དམ་ཆག་དུམ་བཙུགས་ཡོད་པས་དྲོད་ཁང་གི་
ཤེལ་ཀོའི་ཁང་ཀླད་ལྟར་དྲོད་ཚད་ཆེ། ས་ཕག་གྱང་གི་སྲུབས་ཀར་རྩྭ་གསེར་སྤོས་སྐྱེས་ཡོད་
པས་ལྕམ་ཆུང་བྷོ་ཝ་རི་ཉི་གདུགས་ཕུབ་ནས་འགྲོ་སྐབས་ཉི་གདུགས་ཀྱི་ཟུར་ལ་རྙིད་ཟིན་
མེ་ཏོག་ཐུག་པས་ཟེའུ་འབྲུ་སེར་པོ་ས་ལ་བྲུལ། ལྡུམ་རའི་ཕྱི་ལ་བརྐྱངས་པའི་དབྱི་མོང་ནག་
པོའི་ཡལ་ག་ཉི་གདུགས་ཀྱི་ངོས་ལ་འཁོན་ཙམ་འཁོན་ཙམ་བྱེད།
ཁོང་གཉིས་ཀྱིས་རིང་མིན་གྱི་མ་འོངས་པར་རུ་ཨང་ཟློས་གར་ཁང་དུ་འཁྲབ་སྟོན་
བྱེད་རྩིས་ཡོད་པའི་སི་ཕིན་གྱི་གླུ་གར་ཚོགས་པ་ཞིག་གི་སྐོར་གླེང་།
ཨི་མ་ན་རེ། “ཁྱེད་རང་ལྟ་བར་འགྲོ་རྩིས་ཡོད་དམ” ཞེས་དྲིས།
ཁོ་ན་རེ། “འགྲོ་ཐུབ་ན་འགྲོ་གི་ཡིན།
ཁོང་གཉིས་དབར་སྐད་ཆ་གཞན་དག་མེད་དམ། ཁོང་གཉིས་ཀྱི་འདྲེན་བྱེད་ལས་
མཚོན་པའི་སྐད་ཆ་དེ་བས་མང་། ཁོང་གཉིས་ཀྱིས་ཆོ་མེད་པའི་སྐད་ཆ་ལ་བརྟེན་ནས་
གླེང་སྣེ་ཞིག་འཚོལ་གང་ཐུབ་བྱེད་སྐབས་གཉིས་ཀར་ཡིད་བློང་བློང་པོའི་སྣང་བ་ཞིག་
འཆར་བ་དང་། རྣམ་ཤེས་ཀྱི་གཏིང་རུམ་ནས་བརྗོད་པའི་སྒྲ་མེད་པའི་སྐད་ཆ་རྫོགས་
མཐའ་མེད་པ་དེ་ནི་ཁ་ནས་དངོས་སུ་སྨྲས་པ་ལས་ཀྱང་སྟོབས་ཤུགས་ཆེ། དེ་ལྟ་བུའི་སྨྲ་
བསམ་བརྗོད་ལས་འདས་པའི་ངོ་མཚར་ཆེ་བའི་ཚོར་སྣང་ལ་ཁོང་ཚོ་རང་ཉིད་ཀྱང་ཧ་ལས།
འོན་ཀྱང་སོ་སོའི་ཚོར་སྣང་ཕ་རོལ་པོར་སྨྲ་བསམ་པ་མེད་ལ། ཚོར་སྣང་དེ་འདྲའི་ཡོང་
ཁུངས་ལ་མནོ་བསམ་གཏོང་སེམས་ཀྱང་མེད། མ་འོངས་པའི་བདེ་སྐྱིད་ནི་ཚ་བའི་ཁུལ་
གྱི་མཚོ་འགྲམ་ཇི་བཞིན་དྲོད་གཤེར་སྣུམ་པོས་མཚོ་འགྲམ་གྱི་ཞིང་ས་ཁྱབ་ནས་དྲི་བཞོན་
ཡང་ཡང་ལྡང་བ་ཅི་དགར་རྔུབ་བཞིན་ཁོང་ཚོ་ཚོར་སྣང་དེའི་ཁྲོད་དུ་རབ་ཏུ་མྱོས་པས།
ཐ་ན་ཚོད་དཔག་མི་ཐུབ་པའི་མ་འོངས་པའི་མདུན་ལམ་ཐད་བསམ་བློ་གཏོང་མི་འདོད།
མདུན་དུ་འགྲོ་ས་ལྷེབ་ཙམ་ཞིག་དུད་འགྲོས་བརྫིས་ནས་ཀོང་ཀོང་ཆགས་ཡོད་པས་
འདམ་དཀྱིལ་དུ་ཡོད་པའི་སྔོ་རྡོའི་རྐང་སྟེགས་ཐར་ཐོར་ཐོག་ནས་མི་འགྲོ་ཀ་མེད་ཡིན། ཁོ་
མོ་འགྲོ་མཚམས་ཡང་ཡང་བཞག་སྟེ་རྐང་པ་སྤོ་ས་འཚོལ་དགོས་ཤིང་། རྡོ་བ་འགུལ་ན་ཁོ་
མོ་ཡང་འཁྱོར་ནས་ལག་གཉིས་མཐོན་པོར་བརྐྱངས། ལུས་པོ་མདུན་དུ་འཁྱོག འདྲེན་
བྱེད་ནས་དངངས་སྐྲག་ལངས། ཁོ་མོ་འདམ་དོང་ནང་ལྷུང་བར་དོགས་པས་གད་མོ་ཤོར།
ཁོ་གཉིས་ཁོ་མོའི་ཁྱིམ་གྱི་མེ་ཏོག་ལྡུམ་རའི་མདུན་དུ་འབྱོར་རྗེས་ལྕམ་ཆུང་བྷོ་ཝ་རིས་
རིབ་མའི་སྒོ་ཆུང་ཕྱེ་བ་དང་རྡོ་སྐས་མགྱོགས་པོ་འཛེགས་ནས་ནང་དུ་འཛུལ།
ལེ་ཨོན་དོན་བྱེད་ཁང་དུ་འབྱོར་སྐབས་གཞུང་ཕྱོགས་དཔང་མི་བསྡད་མེད། ཁོས་ཡིག་
ཚགས་ཁུག་མར་ལྟ་ཙམ་བྱས། དེ་ནས་བྱ་སྒྲོའི་སྨྱུ་གུའི་ཁ་བཏོན། མཐར་ཞྭ་མོ་གྱོན་ནས་ཕྱིར་སོང་།
ཁོ་ཨ་ཀེ་རི་བོའི “འབྲོག་རར” སླེབས་པ་དང་ནགས་ཁྲོད་དུ་མ་འཛུལ་བར་གསོམ་
སྡོང་འོག་ཏུ་ཉལ་ཏེ་མཛུབ་མོའི་སྲུབས་ཀ་ནས་ནམ་མཁར་བལྟས།
ཁོ་ན་རེ། “ང་འདི་འདྲའི་ཉོབ་པ་ལ་ཨང་། འདི་འདྲའི་ཉོབ་པ་ལ་ཨང” ཞེས་ཆིག་ལབ་བརྒྱབ།
ཁོས་གྲོང་ཚོའི་ནང་གི་འཚོ་བ་དང་། ཧའོ་མེ་ལྟ་བུའི་གྲོགས་པོ། ཅེ་ཡོ་མན་ལྟ་བུའི་
དགེ་རྒན་བཅས་ལ་འཁང་ར་བྱས། གཞུང་ཕྱོགས་དཔང་མི་ནི་ཉིན་ལྟར་ཞོགས་པ་ནས་
དགོང་མོ་བར་ལས་དོན་ཁོ་ནར་བྲེལ། མི་དེའི་མགོ་ལ་གསེར་སྐུད་མཐའ་འགྲིལ་གྱི་
ཞྭ་མོ་གྱོན། རྒྱ་དང་སྨ་རས་ངོ་གདོང་ཁེབས། གོང་དཀྲིས་དཀར་པོ་བཅིངས། དབྱིན་ཇི་
བའི་སྒྲོབ་ཉམས་སྟོན་རྒྱུ་ཙམ་ལས་མི་ལ་བསམ་ཤེས་གཏན་ནས་མི་ཤེས་པས་ཐོག་མའི་
ཉིན་གཅིག་གཉིས་ཁོ་ནར་དངོས་སྦྱོང་སློབ་མ་དཔའ་ཞུམ་པ་བཟོས། འོན་ཀྱང་སྨན་
གཉེར་དཀའ་བཅུ་པའི་ཁྱིམ་ཐབ་ནི་ནོ་མན་ཏེ་བའི་སྐྱེ་དམན་ཡག་ཤོས་ཤིག་ལགས་
ཤིང་། གཤིས་ཀ་ལུག་ལས་འཇམ། བུ་ཕྲུག་དང་། ཕ་མ། སྤུན་ཉེ་ཚང་མར་བརྩེ་ལ། མི་
གཞན་དག་ལ་ཆག་སྒོ་བྱུང་དུས་མིག་ཆུ་གཏོང་བ་ལས་རང་ཁྱིམ་གྱི་ཁྱིམ་ལས་ལ་ཇུས་
གཏོགས་མི་བྱེད་པ་དང་། གྱོན་ཆས་དཀྲིས་ཤུན་གྱོན་མཁན་ལ་སུན་སྣང་བྱེད། མོ་ལ་དལ་
བྲེལ་མེད་ལ་སྐད་ཆར་ཆོ་མེད་པ་དང་རྣམ་པ་སྤྱིར་བཏང་ཞིག་ལགས་ཤིང་། སྐད་ཆ་ནི་
ག་དུས་ཡིན་ནའང་རྣམ་ཀུན་གྱི་ཚིག་ཁ་ཤས་དེ་རང་ལགས། མོ་ན་ཚོད་སུམ་ཅུར་སླེབས་
པ་དང་ལེ་ཨོན་ཉི་ཤུ་ཙམ་ཡིན་ཞིང་། ཁོང་ཚོ་སྡོད་གནས་ཁ་སྤྲོད་ཡིན་པ་དང་ཉིན་ལྟར་
སྐད་ཆ་ཤོད་ནའང་ཁོའི་སྣང་བར་མོ་བུད་མེད་ཅིག་ཏུ་གཏན་ནས་མི་མཐོང་བས་གྱོན་པ་
ཕུད་ན་མ་གཏོགས་བུད་མེད་ཀྱི་དྲི་ཙམ་མི་སྣང་།
དེ་མིན་མི་སུ་ཡོད་དམ། པི་ནེ་དང་། ཚོང་པ་ཁ་ཤས། ཆང་ཁང་གི་གནས་པོ་ཁ་ཤས།
མཆོད་ཁང་གི་ལྷ་ཡབ། ད་དུང་སྡེ་དཔོན་སྐུ་ཞབས་དྷུ་ཝ་ཧྲེ་དང་ཁོང་གི་བུ་གཉིས། ཁོང་ཚོ་
ནི་དང་དོད་མེད་ལ་སྦྱོར་བ་རྩུབ་པའི་ཕྱུག་བདག་ཡིན་པས། སོ་སོ་ངོ་མས་སོ་ནམ་བྱེད་པ་དང་
རྒྱགས་ཟ་རྒྱགས་འཐུང་བྱེད་ནའང་། ཆོས་ལ་དད་པ་མེད་པས་བློ་ལ་གཏན་ནས་མི་འབབ།
གདོང་རིས་དེ་དག་ལས་གྲུབ་པའི་རྒྱབ་ལྗོངས་འོག ཨི་མ་ཡི་རྣམ་པ་གྲོགས་མེད་
ཁེར་རྐྱང་ཞིག་དང་། བར་ཐག་དེ་བས་རིང་བས། ཁོའི་སྣང་བར་ཁོ་གཉིས་དབར་རབ་རིབ་
གཅོང་རོང་ཟབ་མོ་ཞིག་གིས་ཆོད་དང་མཚུངས།
དང་ཐོག་ཁོ་སྨན་གཉེར་དཀའ་བཅུ་པ་དང་ལྷན་དུ་ཁོང་གི་ཁྱིམ་དུ་ཐེངས་འགའ་འགྲོ་
མྱོང་། ཆ་ལིས་ཁོ་ལ་སྣེ་ལེན་བྱེད་སྐབས་དེ་འདྲའི་སྤྲོ་སྣང་མེད། ལེ་ཨོན་སོ་སོ་འགྲིག་མེད་
ལ་འགྲོ་བར་དོགས་ལ། ཉེ་འདྲིས་ཡོང་རེ་བྲལ་ཡང་ཉེ་འདྲིས་ཡོང་རེ་བྱེད། དེ་ལྟར་ཁོ་ཇི་
ལྟར་བྱས་ན་འཚམ་མིན་འཕྱང་མོ་ཉུག་ཏུ་ཚུད།
བཞི། གནམ་གཤིས་གྲང་དུ་སོང་བས་ཨི་མ་གཟིམ་ཆུང་ནས་ཤོད་ཀྱི་ཚོམས་ཁང་དུ་སྤོས།
ཚོམས་ཁང་ཕྲེད་ཞེང་ཆེ་ལ་གནམ་གཅལ་ཧ་ཅང་དམའ། དྲོད་ཐབ་ཐོག་གི་ངོ་ཤེལ་མདུན་
དུ་ཡལ་འདབ་རབ་ཏུ་རྒྱས་པའི་བྱུ་རུ་མེ་ཏོག་ཞིག་བཤམས། ཁོ་མོ་སྒེའུ་ཁུང་འགྲམ་གྱི་སྒྲོམ་ཅེར་ནས་སྡོད།
ལྡན་རྐུབ་སྟེགས་ཐོག་བསྡད་ནས་གྲོང་ཚོའི་ནང་གི་མི་རྣམས་ཕར་འགྲོ་ཚུར་འོང་བྱེད་པར་
ལེ་ཨོན་གཞུང་ཕྱོགས་དཔང་མིའི་ལས་དོན་ཁང་ནས་གསེར་སེང་མགྲོན་ཁང་དུ་སྐྱོད་
སྐབས་ཉིན་ལྟར་དེ་ནས་ཐེངས་གཉིས་བརྒྱུད་དགོས། ཨི་མ་ཡིས་ཁོའི་གོམ་སྒྲ་རྒྱང་རིང་ས་
ནས་ཉེ་སའི་བར་ཐོས་ཐུབ་པས་མོས་གོམ་སྒྲ་ཉན་སྐབས་ལུས་པོ་མདུན་དུ་གུག གཞོན་
ནུ་དེ་ནི་ག་དུས་ཡིན་ནའང་གྱོན་གོས་བཟོ་ལྟ་གཅིག་རང་དང་། ཕྱི་བལྟས་ཙམ་མེད་པར་
ཁྲ་ཡོལ་གྱི་ཕྱི་ནས་བཞུད་འགྲོ། འོན་ཀྱང་ས་སྲོད་ཙམ་ལ་མོས་ག་དུས་ཡིན་ནའང་ལག་པ་
གཡོན་པས་ཨོག་མ་བརྟེན། ལས་འགོ་བཙུགས་ཟིན་པའི་ཕར་ཆིན་རྒྱག་འཕྲོ་པུས་མོའི་
ཐོག་བཞག་སྟེ་ཇུས་གཏོགས་མི་བྱེད། གློ་བུར་དུ་གཞོན་ནུའི་གྲིབ་གཟུགས་དེ་ནས་བགྲོད་
པ་མཐོང་བའི་ཚེ་རང་དབང་མེད་པར་འདར་སིལ་ཞིག་ཤོར། དེ་ནས་ཡར་ལངས་ཏེ་གཡོག་
མོ་ལ་དགོང་ཟས་ཀྱི་ཡོ་བྱད་གྲ་སྒྲིག་བྱེད་དུ་འཇུག
སྐུ་ཞབས་ཧའོ་མེ་ནི་ག་དུས་ཡིན་ནའང་དགོང་ཟས་ཀྱི་དུས་ཚོད་ལ་ཁོང་ཚོའི་ཁྱིམ་
དུ་ཡོང་གི་ཡོད། ཁོས་གྷི་རི་སིའི་སྟབས་བདེའི་ཞྭ་མོ་ལག་ཏུ་འཁྱེར། ཁུ་སིམ་པོའི་ངང་
ཁང་པའི་ནང་འཛུལ་ནས་ཁོང་ཚོ་མ་འདྲོག་པ་བྱེད། ཁོས་ག་དུས་ཡིན་ནའང “གྲོགས་
པོ་ལགས། དགོང་དྲོ་བདེ་ལེགས” ཞེས་བསྐྱར་ཟློས་བྱས། དེ་ནས་གསོལ་ལྕོག་གི་མདུན་
དུ་སོང་ནས་ཁྱོ་ཤུག་དེ་གཉིས་དབར་གྱི་ཀྲིག་ཅར་གྱི་སྡོད་གནས་ཐོག་བསྡད། དེ་ནས་ཁོས་
སྨན་པ་ལ་ནད་པ་ག་ཚོད་སླེབས་མིན་སྐད་ཆ་འདྲི་བ་དང་སྨན་པས་ཀྱང་སྨན་བཅོས་ཀྱི་
རིན་པ་ཇི་ཙམ་ལེན་དགོས་མིན་གྲོས་བསྡུར་བྱེད། དེ་ནས་ཁོང་ཚོ་ཚགས་པར་ཐོག་གི་
གསར་འགྱུར་སྐོར་ཤོད་ཀྱིན་སྡོད། དགོང་མོའི་དུས་ཚོད་དེ་འདྲ་ཞིག་ལ་སླེབས་སྐབས་
གསར་འགྱུར་ཁག་ཧའོ་མེ་ཡིས་ངག་ཐོག་ནས་ཆུ་རྒྱུག་རྒྱུག་བརྗོད་རྒྱུ་ཡོད་དེ། ཁོའི་གསར་
འགྱུར་ལ་མགོ་ཡོད་ལ་མཇུག་ཡོད་པ་དང་། ཤོད་ཀྱིན་དཔྱད་པ་གཏོང་བ་དང་། གསར་
འགོད་པའི་དཔྱད་གཏམ་དང་། རྒྱལ་ཁབ་ཕྱི་ནང་གི་མི་སྒེར་གྱི་ཆག་སྒོ་དང་གུད་ཆག་
སོགས་གསང་བའི་གསར་འགྱུར་ཚང་མ་མིག་མཐོང་ལག་ཟིན་བྱུང་བ་ལྟར་བརྗོད། འོན་
ཀྱང་སྐད་ཆ་མ་རྫོགས་གོང་གླེང་གཞི་གློ་བུར་དུ་བསྒྱུར་ནས་མིག་མདུན་གྱི་ཁ་ལག་ལ་
དཔྱད་པ་གཏོང་བར་བྱེད། སྐབས་འགར་ཁོས་ལག་པ་བརྐྱངས་ཏེ་གཟབ་གཟབ་སིག་སིག་
གིས་ལྕམ་ཆུང་ལ་ཤ་སྙི་ཤོས་ཤིག་འདེམས་པའམ། ཁ་ཕྱིར་བསྐོར་ནས་གཡོག་མོ་ལ་ཤ་རྡོག་
བཙོས་དང་སྔོ་ཚལ་བཟོ་སྟངས་དང་། བྲོ་བ་ཇི་ལྟར་སྦྱར་ན་འཕྲོད་བསྟེན་དང་ལྡན་ལུགས་
སློབ་པར་བྱེད། ཁོས་སྨན་སྣ་དང་། ཤ་སྨན། ཤ་ཁུ། ཚི་ཁུ་སོགས་ཀྱི་སྐོར་རྗོད་སྐབས་ཉན་
མཁན་མགོ་ཡུ་འཁོར་བ་བཟོ་ཐུབ། ཧའོ་མེ་ཡི་ཀླད་པའི་ནང་གི་ཟས་རིགས་གཡོས་སྦྱོར་
བྱེད་ཐབས་སྨན་རྫས་ཚོང་ཁང་གི་ཤེལ་དམ་ལས་ཀྱང་མང་། ཁོའི་ལག་རྩལ་ཡག་ཤོས་ནི་
ཤིང་འབྲས་ཀྱི་སྐྱོ་མ་འདྲ་མིན་དང་། ཚུའུ་དྲི་ཞིམ། ཨ་རག་མངར་མོ་བཟོ་རྒྱུ་དེ་ཡིན། ཁོས་
ད་དུང་གསར་གཏོད་བྱས་མ་ཐག་པའི་ས་སྣུམ་གྲོན་ཆུང་གི་ཐབ་སྤྱོད་སྟངས་དང་། ཕྱུར་བ་
གསོག་ཉར་བྱེད་ཐབས། འཕྲོག་བརླག་སོང་བའི་ཨ་རག་ལ་གཡོག་བྱེད་བྱེད་སྟངས་བཅས་ཀྱང་ཤེས།
ཆུ་ཚོད་བརྒྱད་པར་སྨན་རྫས་ཚོང་ཁང་གི་སྒོ་རྒྱག་རན་པས་ཀྲུ་སི་ཐེན་ཁོ་འབོད་པར་
སླེབས། ཁོའི་ལག་གཡོག་སྨན་པའི་ཁྱིམ་དུ་ཡོང་རྒྱུར་མོས་པོ་ཡོད་པ་དང་། ལྷག་པར་དུ་ཧྥེ་
ལི་ཞི་ཡང་བསྡད་ཡོད་པའི་སྐབས་ལ་མོས་པོ་ཡོད་པ་དེ་སྐུ་ཞབས་ཧའོ་མེ་ལ་དོ་སྣང་བྱུང་
བས་ཁོས་གཡོ་སྒྱུའི་འདྲེན་བྱེད་ཀྱིས་ཁོ་ལ་ལྟ་བཞིན་ན་རེ།
“ངའི་ཨབ་ཕྲུག་འདི་ཡང་ན་སོ་ལོན་འདུག ངས་བལྟས་ན་ཁོ་ཏན་ཏན་ཁྱེད་ཚང་
གི་གཡོག་མོ་ལ་སེམས་པ་ཤོར་འདུག” ཟེར།
སྨན་གཉེར་དཀའ་བཅུ་པས་ལག་གཡོག་ལ་མ་མོས་པ་བྱེད་དོན་དེ་བས་ཚབས་ཆེ་བ་
ཞིག་ཡོད་པ་དེ་ནི་མི་གཞན་དག་གཏམ་གླེང་བྱེད་པ་ཐོས་ན་ཁོས་ཉན་ནས་སྡོད་པ་དེ་རེད།
དཔེར་ན། རེས་གཟའ་ཉི་མའི་དགོང་མོའི་འདུ་འཛོམས་སྐབས་ཕྲུ་གུ་ཚོ་རྐུབ་སྟེགས་རྒྱབ་
བསྙེས་མའི་སྟེང་དུ་གཉིད་ཤོར་ནས་རྐུབ་སྟེགས་ཀྱི་ཕྱི་ཤུབས་ལྟེབས་སྙིགས་ཅན་དུ་གཏོང་
བས་ལྕམ་སྐུ་ཧའོ་མེ་ཡིས་ཁོ་འབོད་དོན་ནི་ཕྲུ་གུ་ཚོ་ཕྱིར་འཁྲིད་དགོས་ཀྱང་ཁོ་དེ་གར་
ལངས་ནས་མི་འགྲོ་བས་ཁོ་ཚོམས་ཆེན་ལས་འབུད་ཐབས་མེད་པ་རེད།
སྨན་གཉེར་དཀའ་བཅུ་པའི་དགོང་མོའི་འདུ་འཛོམས་ལ་ཡོང་མཁན་དེ་ཙམ་མང་པོ་
མེད། ཁོ་རང་མི་གཞན་ལ་ལབ་གླེང་བྱེད་རྒྱུར་དགའ་བ་དང་ཆབ་སྲིད་ཀྱི་སྐོར་ལ་དཔྱད་
གཏམ་གཏོང་རྒྱུར་དགའ་བས་སྐྱེས་ས་ཡོད་པའི་མི་ཚོ་རིམ་པས་ཁོ་དང་རྒྱང་བསྐྱེད། དངོས་
སྦྱོང་སློབ་མ་གཅིག་པུ་འདུ་ཚོགས་ལ་ཐེངས་གཅིག་ཀྱང་མི་ཆད། སྒོ་དྲིལ་གྲག་མ་ཐག་
ཁོ་པ་ལམ་སེང་ཡར་ལངས་ནས་ལྕམ་སྐུ་བྷོ་ཝ་རི་བསུ་མར་སོང་ནས་ཁོང་གི་སྟོད་ལྷེ་ལེན།
གལ་ཏེ་གངས་བབ་དུས་ཡིན་ན་ཁོང་གི་ལྷམ་ལ་རས་འགྲིལ་བཏང་བའི་ལྷམ་ཤུབས་གྱོན་
ཡོད་པས་ཁོང་གིས་ཕུད་པའི་ལྷམ་ཤུབས་སྨན་རྫས་ཚོང་ཁང་ནང་གི་སྒྲོག་ཙེ་ནར་མོའི་
འོག་ཏུ་གྲལ་འགྲིག་པོས་འཇོག་པར་བྱེད།
ཁོང་ཚོ་སྔོན་ལ་ཏག་སེ “སུམ་ཅུ་སོ་གཅིག” ཐེངས་འགའ་རྩེས། སྐུ་ཞབས་ཧའོ་
མེ་དང་ཨི་མ་གཉིས་ཏག་སེ་རྒྱག་སྐབས་ལེ་ཨོན་ཁོ་མོའི་རྒྱབ་ཏུ་བསྡད་ནས་ཇུས་འདོན་
རོགས་བྱེད། ཁོས་ལག་པ་ཁོ་མོའི་རྐུབ་སྟེགས་ཀྱི་རྒྱབ་བསྙེས་ཐོག་བཞག འདྲེན་བྱེད་ནི་
ཁོ་མོའི་སྐྲ་ལོའི་ཐོག་སོ་བཏབ་པ་དང་འདྲ་བའི་སྐྲ་ཤད་ལ་སྡིགས། ཁོ་མོས་ཏག་སེ་འདོན་
ཐེངས་རེར་ལུས་ཕུང་འགུལ་བའི་ཚེ་ལག་པ་གཡས་པའི་ཕུ་ཐུང་གྱེན་དུ་གཟེང་། སྐྲ་ལོ་
གྱེན་དུ་བརྫེས་ནས་སྒལ་ཚིགས་སྨུག་པོ་ཕྱི་ལ་མངོན། སྨུག་མདོག་དེ་ཡང་ཇི་ཙམ་དམའ་
བ་དེ་ཙམ་སླ་རུ་སོང་ནས་གྱོན་གོས་ཀྱི་གྲིབ་ནག་ཁྲོད་དུ་རིམ་པས་ཡལ། ཁོ་མོའི་གོས་
ལྷུག་ལྷུག་སྡོད་གནས་ཀྱི་ཟུར་གཉིས་ནས་ས་མཐིལ་དུ་འཇོལ་ཞིང་གཉེར་སུལ་གྱིས་གང་།
སྐབས་འགར་སོ་སོའི་ཀོ་འཇུར་གྱི་རྟིང་པས་ཁོ་མོའི་ཕྱུ་པའི་སྣེ་མོ་བརྫིས་པ་རིག་པའི་ཚེ
འཕྲལ་མར་ཕྱིར་ནུར་ཚུལ་ནི་ཧ་ལམ་ཁོ་མོའི་རྐང་པ་རྡོག་བརྫིས་ཤོར་བ་ཇི་བཞིན་ནོ། །
ཏག་སེ་རྩེས་ཟིན་རྗེས་སྨན་གཉེར་དཀའ་བཅུ་པ་དང་སྨན་པ་གཉིས་བ་སོའི་སྦག་
རྩེ་བར་བྱེད། ཨི་མ་ནི་སྡོད་ས་སྤོས་ནས་ལག་ངར་ཅོག་ཙེའི་ཐོག་འཁེན་ཏེ་བརྙན་པར་
དུས་དེབ་ཤོག་ལྷེ་རེ་རེ་བྱས་ཏེ་ཀློག ཁོ་མོས་དར་སོའི་གོས་ཀྱི་དུས་དེབ་འཁྱེར་ཡོད།
ལེ་ཨོན་ཁོ་མོའི་འགྲམ་དུ་བསྡད་ནས་མཉམ་དུ་བརྙན་རིས་ལྟ་ཞིང་། སུས་སྔོན་ལ་བལྟས་
ཚར་ན་གཞན་དེས་བལྟས་མ་ཚར་བར་སྒུག་རྗེས་ཤོག་ལྷེ་སློག ཁོ་མོས་ག་དུས་ཡིན་
ནའང་ཁོ་ལ་སྙན་ངག་གྱེར་འདོན་གྱི་རེ་བ་འདོན། ལེ་ཨོན་གྱིས་སྐད་གདངས་རིང་པོས་
གྱེར་འདོན་བྱེད་པ་དང་། ཕོ་མོའི་མཛའ་གཅུགས་ཀྱི་ནང་དོན་ལྡན་པའི་དུམ་བུ་ཀློག་
སྐབས་ཁོས་དབུགས་རྔུབ་གཏོང་ཐད་ལའང་ཡིད་གཟབ་ལྷག་པར་བྱེད། འོན་ཀྱང་བ་
སོའི་སྦག་རྩེ་བའི་སྐད་ཅོར་གྱིས་ཁོ་ལ་བར་ཆད་བཟོ། སྐུ་ཞབས་ཧའོ་མེ་ནི་སྦག་པ་བྱང་
མ་ཞིག་ཡིན་པས་ག་དུས་ཡིན་ནའང་ཐོབ་རྐྱང་བྱེད། སྐར་མ་སུམ་བརྒྱ་བར་བརྒྱབ་ཟིན་
རྗེས་སྦག་པ་གཉིས་རྐང་པ་བརྐྱངས་ནས་དྲོད་ཐབ་འགྲམ་དུ་གཉིད་ལ་ཤོར། མེ་ཤིང་ཐལ་
བར་གྱུར་། ཇ་སྣོད་ཁོག་ཏིར་སྟོང་པར་གྱུར་ནའང་སྐུ་ཞབས་ལེ་ཨོན་ད་དུང་གྱེར་འདོན་
བྱེད་བཞིན་མཆིས། ཨི་མ་ཡིས་ཉན་གྱིན་སྣང་མེད་ངང་སྒྲོན་མེའི་ཁེབས་རས་ལག་པས་
བསྐོར་ཞིང་། དེའི་ཐོག་ཤིང་རྟ་འཁོར་ལོ་བསྡད་པའི་བཞད་གད་པ་དང་ཡོ་བརྟེན་དབྱུག་
རིང་ཐོགས་ཏེ་ལྕགས་སྐུད་སྟེང་འགྲོ་མཁན་གར་མའི་རི་མོ་བྲིས་འདུག ལེ་ཨོན་གྱིས་
མཚམས་བཞག་སྟེ་གཉིད་དུ་ཡུར་བའི་གསན་པ་པོ་མཛུབ་མོས་བསྟན། དེ་ནས་ཁོང་
གཉིས་ཤུབ་ཤུབ་ཏུ་སྨྲ་བ་ཤོད་ཅིང་། སྐབས་དེར་ཉན་མཁན་མི་གཞན་མེད་པས་སྨྲ་བ་དེ་
བས་རྣ་བའི་བུ་རམ་དུ་སྣང་།
དེ་ལྟར་ཁོང་གཉིས་དབར་འབྲེལ་བ་ཞིག་ཚུགས་ཤིང་། ཕན་ཚུན་དཔེ་དེབ་ཀློག་པའི་
མྱོང་ཚོར་དང་གླུ་གཞས་ལེན་པའི་ཉམས་མྱོང་གླེང་། སྐུ་ཞབས་བྷོ་ཝ་རི་ནི་ཕྲག་དོག་མེད་
པའི་མི་ཞིག་ཡིན་པས་སྣང་བ་ཅི་ཡང་མ་བཏང་།
སྐུ་ཞབས་བྷོ་ཝ་རིའི་སྐྱེས་སྐར་ཉིན་མོར་གསོ་རིག་ཐད་སྤྱོད་བྱེད་ཀྱི་ཀ་ལིའི་མ་དཔེ་
ཞིག་འབྱོར། ཚོས་གཞི་སྔོན་པོ་བྱུག་པ་དང་མགོ་ནས་བྲང་ཁོག་བར་གསལ་བཤད་ཨང་
བསྐྱལ་བའི་ལག་རྟགས་ཆེན་རྟགས་རྡག་རྡག་བྲིས་ཡོད་ཅིང་། དེ་ནི་དངོས་སྦྱོང་སློབ་མས་བསྐྱལ་བའི་
པོ་ཞིག་རེད། ལེ་ཨོན་གྱིས་ད་དུང་སྤྲེལ་ལད་འདྲ་མིན་འཁྲབ་པ་དང་ཐ་ན་སྨན་པའི་ཆེད་
དུ་རུ་ཨང་དུ་ཅ་དངོས་ཉོ་བར་འགྲོ། སྒྲུང་གཏམ་རྩོམ་པ་པོ་ཞིག་གིས་བྲིས་པའི་དེབ་ཅིག་གི་
བག་ཆགས་ལས་ཚ་ཁུལ་གྱི་སྐྱེ་དངོས་དར་སོ་བྱུང་བས་ལེ་ཨོན་གྱིས་སྨན་པའི་ལྕམ་ཆུང་
ལ་མེ་ཏོག་དབང་ལག་ཁོག་མ་ཞིག་ཉོས། ཁོ་ཁུག་རྟ་ལན་པར་གྱི་ཤིང་རྟའི་ནང་བསྡད་ནས་
ལོག་ཡོང་སྐབས་མེ་ཏོག་ཁོག་མ་པུས་མོའི་ཐོག་བཞག དབང་ལག་གི་འཚེར་མས་མཛུབ་
མོ་ཕུག་ནའང་ཡ་མི་ང་།
ཨི་མ་ཡིས་སྒེའུ་ཁུང་ཕྱི་ལ་རྒྱ་ཁྲ་ཡོད་པའི་ཤིང་སྒྲོམ་ཞིག་བཟོ་རུ་བཅུག་སྟེ་དེའི་ཐོག་
མེ་ཏོག་ཁོག་མ་ཆུང་ཆུང་བཞག དངོས་སྦྱོང་སློབ་མར་ཡང་མེ་ཏོག་ཁོག་མ་སྐུད་
དཔྱང་ཁྲུལ་དུ་བཏགས་པའི “མཁའ་དབྱིངས་ཀྱི་མེ་ཏོག་ལྡུམ་ར” ཆུང་ཆུང་ཞིག་ཡོད་པས།
ཁོ་གཉིས་ཀྱི་སྒེའུ་ཁུང་མདུན་དུ་མེ་ཏོག་སོས་པ་ཡོད་པ་ཕན་ཚུན་མཐོང་ཐུབ།
གྲོང་ཚོ་ཡོངས་ཀྱི་སྒེའུ་ཁུང་ནང་ནས་དུད་ཚང་གཅིག་ག་དུས་ཡིན་ནའང་དུད་ཚང་
དགོང་མོའི་བར་དང་། ཡང་ན་གནམ་གཤིས་ལེགས་པའི་ཉིན་གྱི་ཉིན་ལྟར་ཕྱི་དྲོ་སྟེང་ཁང་
གཞན་དག་ལས་བྲེལ་བརྩོན་ཆེ་བ་ཡོད་ཅིང་། དེ་ནི་རེས་གཟའ་ཉི་མའི་ཞོགས་པ་ནས་
གི་སྒེའུ་ཁུང་ཁ་རུ་སྐུ་ཞབས་པི་ནེའི་རིད་ལ་ཆུང་བའི་གཟུགས་དབྱིབས་དཀྲུག་སྟེགས་ཀྱི་
མདུན་དུ་སྐེད་པ་སྒུར་སྒུར་གྱིས་ལས་ཀ་ལས་བཞིན་པ་མཐོང་ཐུབ་ལ། དཀྲུག་སྟེགས་ཀྱི་
མགྲིན་གུག་མེད་པའི་འུར་སྒྲ་གསེར་སེང་མགྲོན་ཁང་དུའང་ཐོས་ཐུབ།
ཉིན་ཞིག་གི་ཕྱི་དྲོ་ལེ་ཨོན་སྡོད་ཁང་ནང་འབྱོར་སྐབས་ཁང་པའི་ནང་ཚོས་གཞི་
དཀར་པོ་ལ་ལྗོན་ཤིང་གི་ལོ་མའི་རི་མོ་ལྡན་པའི་ཀམ་པ་ལི་ཞིག་ཡོད་པ་མཐོང་། ཁོས་ལྕམ་
སྐུ་ཧའོ་མེ་དང་། སྐུ་ཞབས་ཨོ་མུ། ཀྲུ་སི་ཐེན། ཕྲུ་གུ་ཚོ། ཨ་ཅེ་ནང་མ། ཐ་ན་སོ་སོའི་སྦྱིན་
བདག་བཅས་ལ་བསྟན་ཏེ་ཚང་མར་ངོམ་སོ་བྱས། སྨན་པའི་ལྕམ་ཆུང་གིས་ཁོ་ལ་ལག་
རྟགས་ཆེན་པོ་དེ་འདྲ་སྐྱེལ་དོན་ཅི་ཡིན་ནམ། དེ་ནི་རྒྱུན་སྲོལ་དང་མི་མཐུན་པས་ཚང་
མས་ཁོ་པ་ཨི་མ་ཡི “སྙིང་སྡུག” ཡིན་པར་ཐག་བཅད།
དེ་ཡང་གཟུགས་མེད་གྲིབ་བཟོ་མ་ཡིན། རྣམ་ཀུན་ཁོ་པས་ཁོ་མོ་ཅི་འདྲའི་མཛེས་པོ་
ཡོད་ལུགས་ཡང་ཡང་ཤོད་པས་པི་ནེ་ལ་སུན་སྣང་སྟེར། ཐེངས་ཤིག་འཛེམ་ཟོལ་གཏན་
ནས་མེད་པར་བརྗོད་དོན།འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ང་ལ་ཇུས་གཏོགས་ག་རེ་ཡོད་དམ། ང་དང་ཁོ་མོའི་དབར་འབྲེལ་བ་ཅང་མེད”ཅེས་བརྗོད།
ཁོ་མོར་སོ་སོའི་བརྩེ་དུང་མཚོན་ཐབས་ཐད་ལེ་ཨོན་གྱིས་བསམ་བློ་དྲུག་གསུམ་བཅོ་
བརྒྱད་བཏང་། ཁོ་མོ་མི་སྤྲོ་བ་འབྱུང་བར་དོགས་ལ། སོ་སོའི་བློ་ཁོག་མི་འདང་བའི་ཐེ་ཚོམ་
ནེམ་ནུར་གྱི་བྱེད་སྟངས་ལ་ཁོང་ཁྲོ་ཟ། ཡིད་སེམས་རྣམ་པར་འཁྲུགས་ནས་ཧབ་ཙམ་ཧབ་
ཙམ་བྱེད་པས་སེམས་འཚབ་ཀྱིས་ངུ་ཡང་ཤོར། དེ་རྗེས་སེམས་ཐག་གཙང་བཅད་ཀྱིས་
འཕྲིན་ཡིག་ཁ་ཤས་བྲིས། འོན་ཀྱང་བྲིས་རྗེས་དབྲལ། སེམས་ནས་དུས་ཚོད་གཏན་འཁེལ་
བྱས་རྗེས་སླར་ཡང་ནར་འགྱངས་སུ་ལུས། ཁོས་ག་དུས་ཡིན་ནའང་ཡག་སྡུག་ག་རེ་བྱུང་
ཡང་ད་ནི་བྱ་སྤྱོད་སྤེལ་ལོ་སྙམ་མོད། ཨི་མ་ཡི་མདུན་དུ་སླེབས་སྐབས་ཁོའི་ཆོད་སེམས་
མ་གཏོར་རང་ཞིག་ཏུ་སོང་། ཆ་ལི་ཕྱིར་ཐོན་ཡོང་བ་དང་ཐུག་ནས་ཁོ་ལ་མཉམ་དུ་ཤིང་རྟ་
འཁོར་ལོར་བསྡད་དེ་ནད་པ་ལྟ་བར་འགྲོ་རོགས་ལ་འབོད་ན་ཁོས་དེ་མར་ཁས་བླངས་ཏེ་
སྨན་པའི་ལྕམ་ཆུང་ལ་ཞལ་གྱེས་ཞུས་ཏེ་བུད། ཁོང་གི་ཁྱོ་བོ་ཡང་གང་ལྟར་ཁོ་མོའི་ཆ་ཤས་རེད་ཨང་།
ཨི་མ་ལ་མཚོན་ན་སོ་སོ་ལེ་ཨོན་ལ་བརྩེ་པོ་ཡོད་མིན་བསམ་བློ་བཏང་མ་མྱོང་། ཁོ་
མོ་ལ་མཚོན་ན་བརྩེ་དུང་ནི་གློ་བུར་ཐོག་རྒྱག་དང་རྣམ་པར་བཀྲ་བ་ཞིག་སྟེ། དཔེར་ན་
ནམ་མཁའ་ལས་གློ་བུར་འབབ་པའི་དྲག་ཆར་རླུང་འཚུབ་ཇི་བཞིན་མི་ཚེ་ཡུག་གཅིག་ཏུ་
ཕྱགས་པ་དང་མི་སེམས་རབ་ཏུ་གཡོ་བ་ཞིག་དང་། ལྗོན་ཤིང་གི་ལོ་མ་ཡུག་ཕྱགས་གཏོང་
བ་ཇི་བཞིན་སྐྱེ་བོའི་སྙིང་སྟོབས་ཀྱང་རྩ་བཀོག་བཏང་སྟེ་སེམས་པ་ཅོང་རོང་ཟབ་མོའི་ནང་
འདེད་ཐུབ་པ་ཞིག་གོ །ཁང་པའི་འོག་ཆུ་འགག་ན་ཆར་ཆུས་ཁང་ཐོག་རྫིང་ཆུང་ལ་གྱུར་
བ་དང་། དེ་ལྟ་བུའི་ཁང་པའི་ནང་སྔར་བཞིན་བདེ་བདེ་ལྷོད་ལྷོད་ཡིན་སྙམ་ནའང་། བསམ་
ཡུལ་ལས་འདས་པར་ཁང་པའི་གྱང་ལ་སེར་ཁ་གས་ཟིན་པ་ཁོ་མོས་ག་ལ་ཤེས།
ལྔ། དེ་ནི་ཟླ་བ་གཉིས་པའི་རེས་གཟའ་ཉི་མ་ཞིག་སྟེ། ཁ་བ་འབབ་པའི་ཕྱི་དྲོ་ཞིག་རེད།
སྐུ་ཞབས་བྷོ་ཝ་རི་ཁྱོ་ཤུག་དང་། སྐུ་ཞབས་ཧའོ་མེ་དང་ལེ་ཨོན་བཅས་པ་མཉམ་དུ་
བསྡེབས་ནས་ཡུང་གྲོང་ནས་མི་རིང་བའི་གཙང་གཞུང་དུ་གསར་དུ་སྐྲུན་པའི་སོ་མ་ར་
ཙའི་འཁལ་ཐག་བཟོ་གྲྭར་ལྟ་སྐོར་ལ་སོང་། སྨན་གཉེར་དཀའ་བཅུ་པས་བུ་ན་ཕོ་ལུན་དང་
ཨ་ཏ་ལི་ཡང་མཉམ་དུ་འཁྲིད་དེ་ཁོང་ཚོ་འཆམ་འཆམ་བྱེད་དུ་བཅུག ཀྲུ་སི་ཐེན་གྱིས་
ཁོང་ཚོར་ལྟ་རྟོག་བྱེད་པ་དང་ཉི་གདུགས་ཤིག་དཔུང་པར་བཀལ།
འོན་ཀྱང་ཁོང་ཚོས་ལྟ་སྐོར་བྱ་ཡུལ་དུ་ལྟ་རི་བ་ཅི་ཡང་མེད། དེ་ནི་ས་སྟོང་ཞིག་ཏུ་ས་
རྡོ་གང་བྱུང་སྤུངས་པ་དང་། བཙའ་བརྒྱབ་པའི་སོ་ལྡན་འཁོར་ལོ་ཁ་ཤས་ལས་ཅི། དབུས་སུ་
ཁང་པ་གྲུ་བཞི་ནར་མོ་ཞིག་ཡོད་པའི་གྱང་ལ་ཨི་ཁུང་མང་པོ་བརྒྱབ་ཡོད་པ་དེ་དག་ནི་སྒེའུ
ཁུང་ཆུང་ཆུང་ཡིན། ཁང་པ་ད་དུང་གྲུབ་མེད་པས་ཁང་པའི་ལྕམ་གདུང་དབར་ནས་ནམ་
མཁའ་མཐོང་ཐུབ། གྱང་ཟུར་གསུམ་གྱི་གདུང་མའི་ཐོག་གྲོའི་སོག་མ་ཞིག་བསྡམས། དེའི་
དབུས་སུ་གྲོ་སྙེ་ཁ་ཤས་གཟེར་འདུག རྩེ་མོའི་ཚོས་གཞི་གསུམ་ལྡན་གྱི་ཆོན་ཐག་ལྷགས་
ཁྲོད་དུ་ལྷབ་ལྷུབ་གཡོ།
ཧའོ་མེ་ཡིས་ཡོས་ཧྲལ་དྲལ་འགོ་ཚུགས། ཁོས་མཉམ་དུ་ཡོད་པའི་མི་རྣམས་ལ་བཟོ་གྲྭ་
འདིའི་མ་འོངས་པར་གལ་ཆེ་ལུགས་དང་། མཐིལ་ཞལ་གྱི་ཐེག་ནུས། གྱང་གི་མཐུག་ཚད་
བཅས་ཚོད་དཔག་བྱས། བློ་ཕམ་པ་ཞིག་ལ་སྐུ་ཞབས་པི་ནེ་ཇི་བཞིན་ག་དུས་དགོས་ནའང་
བཏོན་ཆོག་ཆོག་གི་ཁྲེ་ཙེ་ཞིག་ལུས་ལ་འབྲལ་མེད་འཁྱེར་མེད།
ཨི་མ་ཡིས་ལེ་ཨོན་ལ་ལག་གདང་སྦྲེལ། ཁོའི་དཔུང་པ་ལ་བསྙེས་ཙམ་གྱིས་སྨུག་པའི་
ཁྲོད་ནས་འོད་ཟེར་རབ་ཏུ་འཕྲོ་བའི་ཉིན་བྱེད་ལ་བལྟས། མགོ་བོ་གཅུས་པའི་ཚེ་ཆ་ལི་
མཐོང་། ཁོའི་ཞྭ་མོའི་ལྕེ་ལྷེ་དམའ་ཐག་ཆོད་པས་སྨིན་མ་བཀབ། མཆུ་སྒྲོས་མཐུག་པོ་གཉིས་
འདར་སིག་སིག་བྱེད་པས་ཁོའི་བཞིན་ལས་གླེན་རྟགས་ཤིག་མངོན། ཁོའི་སྒལ་གཞུང་རི་བོ་
བཞིན་དུ་བརླིང་ནའང་དེ་ཉིད་མཐོང་ནའང་སུན་སྣང་སྟེར། ཁོ་མོའི་སྣང་བར་མི་དེ་བཅོས་
ཐབས་བྲལ་བའི་ཐ་མལ་འདྲ་མི་ཆགས་པ་ཞིག་དང་། ཁོའི་ཕྱི་གོས་དེ་ཡང་ཐ་མལ་འདྲ་མི་
ཆགས་པ་ཞིག་ཏུ་མཐོང་།
ཁོ་མོས་ཁོ་ལ་དེ་ལྟར་ལྟ་བའི་ཚེ་ཏག་ཏག་ལེ་ཨོན་མདུན་དུ་གོམ་པ་གང་སྤོས་པས་
ཁོ་མོ་ལ་སུན་སྣང་གི་ཁྲོད་ནས་རྒྱུན་གཏན་མིན་པའི་སྤྲོ་སྣང་ཞིག་འཕེལ། གནམ་གཤིས་
གྲང་བས་ལེ་ཨོན་གྱི་བཞིན་རས་སྐྱ་ཐལ་ཐལ་དུ་གྱུར་པ་དང་བལྟས་ཚོད་ལ་སེམས་ནད་
ཀྱིས་ཟིན་ཞིང་གཤིས་འཇམ་དགའ་བ་སྒོམ་འོས་པ་ཞིག་ཏུ་མཐོང་། ཁོའི་འོག་འཇུག་གི་
གོང་བ་ལྷུག་དྲགས་ནས་གོང་དཀྲིས་དང་མཇིང་པའི་དབར་གྱི་ཤ་རྩི་མཐོང་། སྐྲ་ཚོམ་བུ་
ཞིག་གི་འོག་ནས་ཁོའི་རྣ་ཤོག་ཕྱིར་མངོན། ཁོས་མགོ་བོ་བཏེགས་ནས་ཆུ་འཛིན་ལ་ལྟ་བའི་
ཚེ། ཁོའི་མཐིང་ལྟར་སྔོ་ལ་ཆེ་བའི་འདྲེན་བྱེད་ཟུང་ཨི་མ་ཡི་མིག་ལམ་དུ་ས་འཛིན་གྱིས་
བསྐོར་ཞིང་གནམ་སྔོན་ལ་འགྲན་བཟོད་པའི་མཚེའུ་ལས་ཀྱང་དྭངས་ཤིང་མཛེས།
“ལྟས་ཕྲུག” ཅེས་སྨན་གཉེར་དཀའ་བཅུ་པ་གློ་བུར་དུ་སྐད་ངན་ཤོར།
ཁོའི་ཕྲུ་གུ་རྡོ་ཐལ་སྤུངས་པའི་ནང་མཆོངས་ནས་ལྷམ་དཀར་རྐྱང་བཟོས་འདུག ཁོ་
འཕྲལ་དུ་རྒྱུག ཕས་གཤེ་བ་ཐོས་མ་ཐག་ན་ཕོ་ལུན་གྱིས་སྐད་ཅོར་བརྒྱབ། ཀྲུ་སི་ཐན་གྱིས་
གྲོའི་སོག་མ་འཁྱེར་ནས་ཕྲུ་གུའི་ལྷམ་འབྱིད་བཞིན་འདུག འོན་ཀྱང་རྡོ་ཐལ་བཞར་བྱེད་
ཀྱི་གྲི་ཞིག་དགོས་པས་ཆ་ལི་ཡིས་སོ་སོའི་ཨམ་ཕྲག་ནས་གྲི་ཆུང་བཏོན།
“དཔེ་སྲིད་དོགས་མེད། གྲོང་གསེབ་པ་རང་རེད། ཨམ་ཕྲག་ནང་གྲི་ཡང་འཁྱེར་འདུག”
ཅེས་ཨི་མ་ཆིག་ལབ་ཤོར།
བད་འབབ་པའི་ཚེ་ཁོང་ཚོ་གཞི་ནས་ཡུང་གྲོང་དུ་འབྱོར།
དགོང་མོ་ལྕམ་ཆུང་བྷོ་ཝ་རི་ཁྱིམ་མཚེས་ཨོ་མུའི་ཁྱིམ་དུ་སོང་མེད། འོན་ཀྱང་ཆ་ལི་
སོང་རྗེས་སྟོང་ལྷང་ལྷང་གི་སྣང་བའི་ཁྲོད་དུ་བསྡུར་བའི་བསམ་པ་ལྷང་ལ་བུད། དེ་ནི་ཡུད་
ཙམ་གྱི་གནས་ཚུལ་ཡིན་ནའང་ད་ལྟ་རང་བྱུང་མ་ཐག་པ་བཞིན་མིག་ནང་ཕྲ་ལྷམ་མེར་
གསལ། འོན་ཀྱང་ཕྱིར་དྲན་གྱི་བྱ་དངོས་ཡོད་ཚད་དང་འདྲ་བར་རྣམ་པ་རབ་རིབ་ཙམ་
ལས་མ་འདས། ཁོ་མོས་ཉལ་ཁྲིའི་ཐོག་ནས་དམར་ལྷབ་ལྷབ་ཏུ་འབར་བཞིན་པའི་མེ་འོད་
ལ་ལྟ་བཞིན་རང་ཉིད་སྔར་བཞིན་གཙང་གཞུང་དུ་ཡོད་པ་ཇི་བཞིན། ལེ་ཨོན་དེ་གར་
ལངས་འདུག ཁོའི་ལག་པ་གཅིག་གིས་ལྡེམ་ལྡེམ་འཁར་རྒྱུག་བཀུག ལག་པ་ཡ་གཅིག་
གིས་ཁ་ཁུ་སིམ་པོས་ཁྱགས་པ་བྱེ་རིལ་ཟ་བཞིན་པའི་ཨ་ཏ་ལི་འཁྲིད། ཁོ་མོའི་སྣང་བར་ཁོ་
གཅེས་སུ་འོས་པ་ཞིག་ཏུ་མཐོང་བས་མི་དྲན་བསམ་ནའང་འགོག་མི་ཐུབ། ད་དུང་ཁོའི་
རྣམ་ཀུན་གྱི་ཉམས་འགྱུར་དག་དྲན་གསོ་བྱས། ཁོའི་སྐད་ཆ་དང་། སྐད་གདངས། ཁོའི་
ཡོངས་རྫོགས་ལ་དྲན་གསོ་བྱས། དེས་ན་ཁོ་མོས་མཆུ་བསྣར་ནས་ཁོ་ལ་འོ་བྱེད་པའི་ཚུལ་
བྱས་པ་དང་ཉལ་ཁྲིའི་ཐོག་འགྲེ་ལྡོག་རྒྱག་བཞིན “རེད་ཨང་། གཅེས་སུ་འོས། གཅེས་སུ་
འོས།…ཁོ་སུ་རུང་ལ་མགུ་བཞིན་ཨེ་ཡོད” ཁོ་མོས་དེ་ལྟར་རང་གིས་རང་ལ་དྲིས། “སུ་
ཡིན་ནམ།…ང་མ་ཡིན་ནམ།”
དཔང་རྟགས་ཡོད་ཚད་དེ་མ་ཐག་ཁོ་མོའི་མདུན་དུ་འབྱོར་བས་ཁོ་མོའི་སྙིང་ཁ་རྡིག་
རྡིག་ཏུ་འཕག དྲོད་ཐབ་ནང་གི་མེ་འོད་ལས་གནམ་གཅལ་ཐོག་སྤྲོ་སྣང་གི་བྲོ་གར་འཁྲབ་
བཞིན་པའི་འོད་མདངས་དམར་པོ་ཞིག་འཕྲོས། ཁོ་མོ་འདྲེ་ལྡོག་བརྒྱབ་ནས་ལག་ངར་
གཉིས་ཀ་ལྷོད་པོར་བརྐྱངས།
དེས་ན་རྫོགས་མཐའ་མེད་པའི་འོ་དོད་དང་སྨྲེ་ངག་སླར་ཡང་འགོ་ཚུགས། “ཀྱེ་མ།
དེ་གལ་སྲིད་ལས་ལ་བསྐོས་པ་ཞིག་ཡིན་ན། དེ་ཡང་མི་འགྲིག་པ་ཅི་ཡོད། སུས་འགོག་ཐུབ་
བམ..ཆ་ལི་མཚན་དགུང་ལོག་སླེབས་སྐབས་ཁོ་མོས་སོ་སོ་ད་ལྟ་རང་གཉིད་ལས་སད་པ་
ལྟར་རྫུས། ཆ་ལི་གྱོན་གོས་ཕུད་སྐབས་ཁོ་མོས་སོ་སོ་མགོ་བོ་ན་ལུགས་དང་། དེ་ནས་སྣང་
མེད་ངང་འདུ་འཛོམས་ཀྱི་གནས་ཚུལ་སྐད་ཆ་དྲིས།
ཁོ་ན་རེ། “སྐུ་ཞབས་ལེ་ཨོན་སྔ་སར་སར་ནས་སྟེང་ཁང་དུ་ལོག་སོང” ཟེར།
ཁོ་མོ་རང་དབང་མེད་པར་འཛུམ་ཙམ་བྱས་པ་དང་རྣམ་ཤེས་ཀྱི་གཏིང་རུམ་དུ་སྤྲོ་སྣང་
གསར་པ་ཞིག་གིས་ཡོངས་སུ་གང་བས་རྨི་ལམ་གྱི་ཞིང་ཁམས་སུ་བག་བདེར་ཉལ།
ཉིན་གཉིས་པའི་ས་སྲོས་མཚམས་ལ་ཨི་མ་ཡིས་དེ་གར་འབྱོར་བའི་ཚོང་ཁང་གི་
སྦྱིན་བདག་ལེ་ཧོ་ལ་སྣེ་ལེན་ཞུས། དེ་ནི་འཇོན་ཐང་ཡོད་པའི་ཚོང་པ་ཞིག་རེད། ཁོ་སྐྱེ་
ཡུལ་ཁ་སི་ཏིང་ཉི་དང་འཚར་ས་ནོ་མན་ཏི་ཡིན་པས་ལྷོ་ཕྱོགས་པ་ལྟར་སྨྲ་བ་ཤོད་རྒྱུར་
དགའ་ལ་བྱང་ཕྱོགས་པ་ཇི་བཞིན་ཁོག་རྩིས་ལྡན་པ་ཞིག་རེད། ཁོའི་སྐྲང་སྦོས་ཀྱི་ངོ་གདོང་
ཐོག་རྒྱ་དང་སྨ་ར་མེད་པས་ཤིང་མངར་གྱི་ཁུ་བ་སྲབ་མོ་ཞིག་བྱུག་པ་ལྟར་དུ་སྣང་། ཁོའི་
འདྲེན་བྱེད་ཆུང་ཆུང་ནག་པོ་ལས་འཕྲོས་པའི་མི་སེམས་རྟོལ་ཐུབ་པའི་འོད་མདངས་མགོ་
སྐྲ་དཀར་པོའི་འོག་ཏུ་དེ་བས་གྲུང་ཤ་དོད། ཁོའི་གནས་ཚུལ་ཞིབ་ཕྲ་ཤེས་མཁན་སུ་ཡང་
མེད། ལ་ལས་ཟེར་ན་སྔོན་ཆད་ཚོང་ཟོག་སྒལ་པར་འཁུར་ནས་ཚོང་རྒྱག་མཁན་རེད་
ཟེར། ལ་ལས་ཟེར་ན་དེ་སྔོན་ཁོས་ལུ་ཐོ་རུ་དངུལ་ཁང་བཙུགས་མྱོང་ཟེར། གསལ་པོ་ཤེས་
པ་ནི་ཁོ་ཁོག་རྩིས་ལྷག་པར་མཁས་པས་པི་ནེ་ཡང་ཁོ་ལ་སྐྲག ཁོ་གུས་ཞབས་མཁས་པ་ལ་
ནི་མགོ་སྒུར་ལྕེ་བསྣར་བྱེད་པ་དང་ག་དུས་ཡིན་ནའང་སྐེད་གུག་གུག་སྒྱིད་ཞ་ཞ་བྱེད་པས་
འཚམས་ཞུ་དང་རེ་དོན་ཡོད་པ་གང་ཡིན་རྟོགས་པར་དཀའ།
ཁོས་སང་རས་ལྟེབས་ས་ལྟེབས་མའི་མཐའ་འགྲིལ་བཏང་བའི་ཕྱིང་ཞྭ་སྒོ་རྒྱབ་ཏུ་བཀལ་རྗེས་
ཁང་པའི་ནང་འཛུལ། ཤོག་སྒམ་ལྗང་ཁུ་ཅོག་ཙེའི་ཐོག་བཞག ཁོས་སྔོན་ལ་ལྕམ་ཆུང་ལ་
དགོངས་པ་མ་ཚོམ་ཞུས། གུས་གུས་ཞུམ་ཞུམ་གྱིས་ད་བར་ལྕམ་སྐུ་ཞབས་ཀྱི་ཐུགས་ཁུར་
ཐོབ་སྐལ་མ་བྱུང་། བདག་ལྟ་བུས་བཙུགས་པའི་ཚོང་ཁང་ཆུང་ཆུང་ནང “སྐུ་སྐྱེ་མ” ལྟ་
བུ་ཕེབས་རི་མེད་ཀྱང་ཞེས་ཁོས “སྐུ་སྐྱེ་མ” ཞེས་པའི་ཐ་སྙད་དེ་ནན་པོས་བརྗོད། ཟླ་
བ་གཅིག་ནང་གྲོང་ཁྱེར་ནང་ཐེངས་བཞི་འགྲོ་ཡི་ཡོད་པས། དངོས་གནས་བྱས་ན་བཀའ་
མངགས་ག་རེ་ཡོད་ཀྱང་གཟིམ་ཤག་ཏུ་བཅར་ནས་ན་བཟའ་དང་། ནང་འཇམ། དབུ་ཞྭ།
དར་སོའི་གྱོན་གོས་སོགས་ག་རེ་དགོས་ཀྱང་འབུལ་བར་བཅར་ངེས། བདག་དང་ཚོང་ཁང་
ཆེ་གྲས་ཚང་མ་འབྲེལ་བ་ཡག་པོ་ཡོད། བུ་སྤུན་གསུམ་གྱི་ཀུང་སི་དང་། གསེར་གྱི་རྒྱ་ཚོང་
ཁང་། མི་རྒོད་ཚོང་ར་གང་དུ་ཡིན་ནའང་བདག་ཉིད་ཀྱི་མིང་ལ་སོ་སོའི་ཨམ་ཕྲག་ནང་གི་
ཅ་དངོས་ལྟར་རྒྱུས་མངའ་ཡོད། དེ་རིང་ཏག་ཏག་བདག་གིས་ཚོང་ཟོག་སྤུས་མ་འཐེན་ཡོད་
པས་གོ་སྐབས་ཤོར་ན་འགྲིག་གི་མ་རེད་བསམ་སྟེ་ཞོར་དུ་ལྕམ་སྐུ་ཞབས་ལ་སྤྱན་བསྟར་ཞུ་
བར་བཅར་བ་ཡིན་ཞེས་ཁོས་ཤོག་སྒམ་ནང་ལས་ཕར་ཆིན་བརྒྱབ་པའི་གོས་ཀྱི་གོང་པ་ཁ་ཤས་བསྟན།
ལྕམ་ཆུང་བྷོ་ཝ་རིས་ལྟ་ཙམ་བྱས་རྗེས་ན་རེ། “ཅ་ལག་འདི་འདྲ་ང་ལ་མི་དགོས” ཞེས་བརྗོད།
སྐུ་ཞབས་ལེ་ཧོ་ཡིས་གཟབ་གཟབ་སིག་སིག་ངང་བཀྲག་མདངས་རབ་ཏུ་འཚེར་
བའི་ཨར་ཅི་རི་ཡའི་ཁ་དཀྲིས་གསུམ་དང་། དབྱིན་ཇིའི་ཁབ་སྒམ་ཆུང་ཁ་ཤས། རྩྭ་བསླས་
འདྲུད་ལྷམ་ཆ་གཅིག་བཀྲམ། མཇུག་ཏུ་ད་དུང་བཙོན་པས་བེ་ཏ་བརྐོས་དཀྲོལ་ཞིབ་ཚགས་
བྱས་པའི་སྒོང་ཕོར་བཞི་བཀྲམ། དེ་ནས་ལག་གཉིས་ཅོག་ཙེའི་ཐོག་འཁེན། མགྲིན་པ་
རྨྱངས། ལུས་མདུན་དུ་དུད། ཁ་བྲག་ཁུང་ཙམ་གདངས་ཏེ་ཨི་མ་ཡི་འདྲེན་བྱེད་ལ་བལྟས་
ནས་བསྡད། ཁོ་མོས་དངོས་རིགས་དེ་དག་ལ་ལྟ་བཞིན་ཅི་ཉོ་ཚོད་མ་ཐིག ཅ་དངོས་ཐོག་
གི་རྡུལ་རྡེབ་པ་ཇི་བཞིན་ཁ་དཀྲིས་ཀྱི་ངོས་ལ་མཛུབ་མོས་རྡེབ་ཙམ་རྡེབ་ཙམ་བྱེད་སྐབས་
ཁ་དཀྲིས་བརྡར་བའི་སྒྲ་ཧེག་ཧེག་གྲགས་པ་དང་། ས་སྲོས་ཀྱི་འོད་མདངས་ལྗང་ནག་འོག་
ཏུ་དར་གོས་ངོས་ཀྱི་གསེར་མདོག་ཐིག་ཁྲ་ལས་སྐར་ཕྲན་ལྟ་བུའི་འོད་མདངས་འཚེར།
གོང་ག་ཚོད་ཡིན་ནམ།
ཁོ་ན་རེ། གུན་པོ་མ་རེད། དངུལ་ལམ་སེང་གནང་དགོས་ཀྱང་མེད། ཁྱེད་རང་ག་
དུས་ཐུགས་སྟབས་བདེ་ན་དེ་དུས་གནང་ན་ཆོག བདག་ཉིད་དངུལ་ལ་གནག་པའི་ཡ་ཧུ་
དཱ་པ་མ་རེད་ཟེར།
ཁོ་མོས་བསམ་བློ་ཡུད་ཙམ་བཏང་རྗེས་གང་ལྟར་སྐུ་ཞབས་ལེ་ཧོ་ལ་ཐུགས་རྗེ་ཆེ་ཞེས་
དགོས་པ་མེད་ཚུལ་བརྗོད། ཁོས་དེ་ལ་སྣང་བ་ཙམ་མི་གཏོང་བར་ན་རེ། “ལགས་སོ། །དང་
པོ་ངོ་ཤེས། གཉིས་པ་འདྲིས། བདག་དང་ལྕམ་སྐུ་ཞབས་ཚོ་མི་འགྲིག་པ་མི་ཡོང་། བདག་
རང་གི་ཁྱིམ་གྱི་དེ་མ་གཏོགས” ཞེས་བརྗོད། ཨི་མ་འཛུམ་ཙམ་བྱས།
ཁོས་ཀུ་རེ་རྩེད་རྗེས་སླར་ཡང་མི་བླ་མ་དཀོན་མཆོག་ཅིག་ལྟར་མུ་མཐུད་ན་རེ། “དེ་
འདྲ་ཞུ་དོན་ནི་དངུལ་ལ་སེམས་ཁྲལ་གནང་མི་དགོས། གལ་ཏེ་སྐུ་ཉིད་ལ་ལམ་སེང་སྤྲོད་
ཐབས་མེད་ན་ངའི་འདི་ནས་སྔ་གཡར་བཞེས་ཆོག་ཟེར།
ཨི་མ་ཡི་བཞིན་ལས་ཧ་ལས་པའི་རྣམ་འགྱུར་མངོན།
ཁོས་སྐད་ཤུགས་ཆུང་ངུས “འོ་ལགས། གལ་ཏེ་སྐུ་ཉིད་དངུལ་མ་འདང་ན་ཕྱི་མི་ལ་
གཡར་བར་ཕེབས་མི་དགོས། ང་ལ་ཡིད་ཆེས་གནང་དང་ཆོག” ཟེར།
དེ་ནས་ཁོས་ཁ་ཧྥེའི་ཇ་ཁང་གི་སྦྱིན་བདག་ཐེ་ལི་ཡེའི་སྐོར་སྐད་ཆ་དྲིས། སྐུ་ཞབས་བྷོ་
ཝ་རི་སྐབས་དེར་ཡབ་ཆེན་དེར་ནད་ལྟ་བཞིན་ཡོད།
ཁོ་ན་རེ། “ཡབ་ཆེན་ཐེ་ལི་ཡེའི་ནད་གཞི་གང་འདྲ་འདུག་གམ།..…..…ཁོང་གློ་རྒྱག་
ཐེངས་རེར་ཁང་པ་ཆ་ཚང་ཡོམ་ཡོམ་བྱེད་ཀྱི་འདུག ད་ཁོང་བཞུགས་ཡུན་དེ་ཙམ་མ་ལྷག་
པས་ཧྥ་རན་སིའི་རས་སྤུ་མའི་འོག་འཇུག་དགོས་པ་མེད་པར་དེ་བས་གསོམ་ཤིང་གི་དུར་
སྒམ་ནང་འཛུལ་རྒྱུ་རེད་འདུག ལོ་གཞོན་དུས་ཆང་དང་ཨ་རག་ལ་དགའ་དྲགས་ཏེ། ལྕམ་
སྐུ་ཞབས། མི་དེ་རིགས་སོ་སོའི་ལུས་པོ་ལ་ཕངས་སེམས་གཏན་ནས་མེད་པས་ཨ་རག་དཀར་
པོ་བཏུང་དྲགས་ཏེ་སོ་སོ་ཡང་རྡོ་ཐལ་ལ་གྱུར་པ་རེད། མ་གཞི་དེ་འདྲ་རེད་ཀྱང་སོ་སོའི་རྒྱུས་
མངའ་ཡོད་པའི་མི་ཞིག་ཕྱི་མའི་ལམ་དུ་བཞུད་སྐབས་སེམས་པ་སྐྱིད་པོ་ག་ལ་ཡོང་།”
ཁོས་ཤོག་སྒམ་གྱི་ཁ་རྒྱག་གིན་དེ་ལྟར་སྨན་པ་བྷོ་ཝ་རིའི་ནད་པའི་སྐོར་གླེང་། ཁོས་
སྒེའུ་ཁུང་གི་ཕྱི་ལ་ལྟ་བཞིན་སེམས་འཚབ་དང་བཅས་ན་རེ།
“ད་ག་རང་རེད། གནམ་གཤིས་ཡག་པོ་མེད་པས་མི་ལ་ན་ཚ་བཟོས་པ་རེད། ང་རང་
སོ་སོ་ཡང་བདེ་པོ་མེད་པའི་སྣང་བ་འདུག ནམ་ཞིག་སྨན་པ་བསྟེན་པར་བཅར་ནས་ངའི་
སྟོད་སྒལ་གྱི་ན་ཚ་འདི་བཅོས་དགོས་པ་འདུག ཐུགས་སུན་ཞེ་དྲག་ཞུས་སོང་། རྗེས་སུ་
མཇལ་ཡོང་། ལྕམ་སྐུ་བྷོ་ཝ་རི་ལགས། སྐུ་དོན་ཡོད་ན་ཐུགས་འཛེམ་མ་གནང་། གུས་པས་
གང་ཐུབ་ཞུས་ཆོག་ཅེས་བརྗོད།
ཁོས་རྐང་འཇབ་ལག་འཇབ་ཀྱིས་སྒོ་མོ་འཐེན་ནས་བུད་སོང་། ཨི་མ་ཡིས་གཡོག་མོ་
ལ་དགོང་ཟས་གཟིམ་ཆུང་ནང་སྐྱེལ་དགོས་པའི་བཀོད་སྒྲིག་བྱས་པ་དང་། དྲོད་ཐབ་ཀྱི་
འགྲམ་དུ་བཟས་ཤིང་། ཁོ་མོ་ཟ་ཡུན་རིང་ལ་བློ་ཡིད་ཧ་ཅང་ཚིམ་པོ་བྱུང་།
ཁ་དཀྲིས་བསམ་བློར་འཁོར་སྐབས་ང་ཅི་འདྲའི་སེམས་ཆུང་བ་ལ་ཨང་ཞེས་ཆིག་ལབ་ཤོར།
སྐས་ཀ་འཛེག་པའི་གོམ་སྒྲ་ཐོས་པ་དང་དེ་ནི་ལེ་ཨོན་ཡིན་པས་ཁོ་མོ་ལམ་སེང་
ལངས། སྒམ་ལྕོག་སྟེང་གི་ཕྱིས་རས་འཚེམ་འཕྲོ་བླངས་ཏེ་འཚེམ་བུ་རྒྱག་ཁུལ་གྱིས་བྲེལ་
བ་ཆེན་པོ་ཡོད་པའི་བཟོ་བསྟན།
སྐད་ཆ་ཤོད་སྐབས་སེམས་ཤུགས་མེད་ཅིང་། ལྕམ་སྐུ་བྷོ་ཝ་རིས་སྐད་ཆའི་མགོ་བཤད་
ན་མཇུག་མེད་པས་ཁོ་བྱ་དཀའ་བྱེད་གཏད་བཟོས། ཁོ་དྲོད་ཐབ་འགྲམ་གྱི་རྐུབ་སྟེགས་
དམའ་པོ་ཞིག་གི་ཐོག་བསྡད། ལག་པས་བ་སོའི་ཁབ་སྐུད་ཀྱི་ཤུབས་ལ་རྩེད་མོ་རྩེ་གིན་
བསྡད། ཨི་མ་ནི་འཚེམ་བུ་རྒྱག་པར་བྲེལ་བ་དང་སྐབས་འགར་མཛུབ་མོས་ཕྱིས་རས་
མནན་ནས་སུལ་སྒོང་། ཁོ་མོ་སྨྲ་བ་མེད་པར་བསྡད་པས་ཁོ་ཡང་སྨྲ་བ་མེད་པར་བསྡད། ཁོ་
མོ་ལ་སྨྲ་བ་ཡོད་མེད་གང་རུང་ཁོ་ནི་མོའི་སྟངས་སྟབས་ལ་དབྱིངས་ཞུགས།
ཁོ་མོའི་སེམས་ལ “གཞོན་ནུ་འདི་སྙིང་རྗེ་ཨང” སྙམ།
ཁོའི་སེམས་ལ “ཁོང་ང་ལ་མ་མོས་པ་ག་རེ་ཡོད་དམ” སྙམ།
མཐར་ལེ་ཨོན་གྱིས་ཁ་གྲག ཁོ་རང་རུ་ཨང་གི་ལས་དོན་ཁང་དུ་དོན་དག་སྒྲུབ་པར་
འགྲོ་རྒྱུའི་སྐོར་བཤད།
ཁྱེད་རང་གི་རོལ་དབྱངས་དུས་དེབ་དུས་ཚོད་འཐིམ་གྲབས་ཡོད་རེད། ངས་མུ་
མཐུད་མངག་ཉོ་ཞུ་ཨེ་དགོས་ཞེས་དྲིས།
མོ་ན་རེ། མི་དགོས་ཟེར།
ག་རེ་གནང་སོང་།
གང་ཡིན་ཟེར་ན། ཁོ་མོས་མཆུ་དམ་པོར་བཙུམས། དལ་བུས་ཕྱིས་རས་ལ་ཁབ་བཙུགས་པ་དང་སྐུད་པ་
ཐལ་མདོག་རིང་པོ་ཞིག་འཐེན།
ལེ་ཨོན་ཚིག་པ་ཟོས། ཨི་མ་ཡི་མཛུབ་མོ་ཕྱིས་རས་ཀྱིས་བརྡར་ནས་རྩུབ་པོ་ཆགས་
ཡོད་པས་ཁོའི་ཀླད་པའི་ནང་གཅམ་གསག་གི་སྐད་ཆ་ཞིག་དྲན་ནའང་ཁ་ནས་སྨྲ་མ་ཕོད།
ཁོ་ན་རེ། ཁྱེད་རང་མུ་མཐུད་སྦྱོང་གི་མིན་ནམ་ཞེས་དྲིས།
དེ་མུར་མོ་ན་རེ། ག་རེ། རོལ་དབྱངས་ཨེ། ཧེན། དཀོན་མཆོག་མཁྱེན། ངས་ཁྱིམ་གྱི་
དོན་དག་འདོར་དགོས་རེད་དམ། ཁྱོ་བོ་ལ་ཞབས་འདེགས་ཞུ་མི་དགོས་སམ། དྲང་པོ་བཤད་
ན་ལས་ཀ་བྱ་རྒྱུ་ཧ་ཅང་མང་པོ་ཡོད་པས་སྒྲུབ་འོས་པའི་དོན་དག་སྔོན་ལ་བསྒྲུབ་མི་དགོས་སམ་ཞེས་བཤད།
ཁོ་མོས་ཆུ་ཚོད་ལ་ལྟ་ཙམ་བྱས། ཆ་ལི་ད་དུང་ལོག་མེད་པས་ཁོ་མོ་སེམས་འཚབ་ཁུལ་
བྱས། “ཁོང་མི་ཧ་ཅང་ཡག་པོ་ཞིག་རེད་ཨང” ཞེས་ཡང་ཡང་བརྗོད།
སྐུ་ཞབས་བྷོ་ཝ་རི་ལ་དངོས་སྦྱོང་སློབ་མ་ཡང་དགའ་པོ་ཡོད། འོན་ཀྱང་ཁོང་གི་ཆུང་
མས་ཁྱོ་བོ་ལ་བརྩེ་དུང་དེ་འདྲའི་ཟབ་པོ་ཡོད་པ་ཤེས་སྐབས་ཁོ་ཧ་ལས་པ་དང་སེམས་པ་
སྐྱིད་པོ་མ་བྱུང་། འོན་ཀྱང་ཁོས་ཀྱང་མུ་མཐུད་དེ་སྨན་པ་ཡག་རབས་བཤད། ཁོ་ན་རེ། མི་
ཚང་མས་ཁོང་མི་བཟང་པོ་རེད་ཅེས་བསྔགས་པར་བྱེད་ལ་སྨན་གཉེར་དཀའ་བཅུ་པས་ནི་
དེ་བས་ཀྱང་ངོ་ཞེས་བཤད།
ཨི་མ་ཡིས་དེར་མཐུད་ནས “རེད་ལགས། ཁོང་ནི་མི་བཟང་པོ་ཞིག་རེད” ཅེས་བཤད།
དངོས་སྦྱོང་སློབ་མས་ཀྱང “ད་ག་རང་རེད་ཟེར།
ཁོས་མུ་མཐུད་དེ་ལྕམ་སྐུ་ཧའོ་མེ་ཡི་སྐོར་བཤད། ཁོས་རྣམ་ཀུན་རྟག་པར་ཁོ་མོའི་གྱོན་
པར་དང་དོད་མེད་པ་དང་ཛར་ཛོར་གྱི་བྱེད་སྟངས་ལ་འཕྱ་དམོད་བྱེད།
ཨི་མ་ཡིས་ཁོའི་སྐད་ཆ་བར་བཅད་དེ་ན་རེ། “ཁག་ཅི་ཡོད། ཕྲུ་གུའི་ཨ་མ་ཞིག་གི་
ངོས་ནས་བཤད་ན་དང་དོད་བྱེད་ཁོམ་ག་ལ་ཡོད་ཅེས་བཤད།
དེ་ནས་ཁོ་མོས་ཁ་མ་གྲབ་ཉིན་ཤས་བསྟུད་མར་དེ་འདྲ་རང་བྱས། ཁོ་མོའི་སྐད་ཆ་ཤོད་སྟངས་དང་། རྣམ་འགྱུར་
ཚང་མར་འགྱུར་ལྡོག་བྱུང་། ཁོ་མོས་ཁྱིམ་འཛིན་ཐད་སྣང་བ་འཇོག་པ་དང་། དུས་ཐོག་ཏུ་
མཆོད་ཁང་དུ་འགྲོ་བ། གཡོག་མོ་ལའང་དམ་འཛིན་ནན་པོ་བྱེད་ལུགས་མི་གཞན་ལ་དོ་སྣང་བྱུང་།
ཁོ་མོས་བུ་མོ་པིལ་ཐེ་མ་མའི་ས་ནས་ཚུར་བསུས། སྐུ་མགྲོན་ཡོད་ན་ཧྥེ་ལི་ཞིས་བུ་
མོ་སྐུ་མགྲོན་གྱི་སར་འཁྱེར་ཡོང་། ལྕམ་ཆུང་བྷོ་ཝ་རིས་ཕྲུ་གུའི་གྱོན་གོས་བརྫེས་ནས་སྐུ་
མགྲོན་ལ་བུ་མོའི་ལག་ངར་དང་རྐང་ངར་སྟོན་པ་དང་། བུ་མོར་བྱུག་བྱུག་བྱེད་ཀྱིན་བརྩེ་
དུང་ཆེ་མདོག་སྟོན་པས་རྒྱུས་མངའ་ཞིབ་པའི་ཡུང་གྲོང་གི་མི་མ་ཡིན་ཕྱིན། ཁོ་མོ《ཕ་རི་
སིའི་འཕགས་མ་ལྷ་ཁང》ཞེས་པའི་ནང་གི་ཡུམ་ཆེན་བཟང་མོ་དང་ནོར་བཟོ་ཆེ།
ཆ་ལི་ཁྱིམ་དུ་འབྱོར་སྐབས་ཁོའི་འདྲུད་ལྷམ་ག་དུས་ཡིན་ནའང་དྲོད་ཐབ་ཐོག་སྐམ་
ནས་བཞག་ཡོད་པ་མཐོང་རྒྱུ་ཡོད། ད་ཆ་ཁོའི་སྟོད་གོས་ཁན་སྦྱར་གྱི་སྐུད་འཛར་མཐོང་རྒྱུ་
མེད་ལ། འོག་འཇུག་གི་ཐེབ་ཆི་མ་ཚང་བའམ་མཐོང་རྒྱུ་མེད། ད་དུང་དགའ་འོས་པ་ཞིག་
ལ་ཐ་ན་ཁོའི་ཉལ་ཞྭ་ཡང་ལྟེབས་བརྩེགས་ཁྲིག་གེར་གྱང་སྒམ་ནང་བསྡུས་ཡོད་པ་མཐོང་
རྒྱུ་ཡོད། ད་དུང་ཁོ་མོ་དེ་སྔོན་ལྟར་མེ་ཏོག་ལྡུམ་རའི་ནང་སྐྱོ་བསང་ལ་འགྲོ་རྒྱུར་དགའ་པོ་
མེད། ཁོས་གྲོས་འགོ་ག་རེ་བཏོན་ན་ཁོའི་དམིགས་ཡུལ་གང་ཡིན་མི་ཤེས་ནའང་འཁང་ར་
ཅི་ཡང་མེད་པར་མོས་མཐུན་བྱེད། སྐུ་ཞབས་བྷོ་ཝ་རི་དྲོད་ཐབ་འཁྲིས་སུ་བསྡད་དེ་ལག་
གཉིས་གྲོད་ལག་བཅས། རྐང་པ་གཉིས་ཐབ་སྒྲོམ་ལ་བཀར། ངོ་གདོང་དམར་མདངས་རྒྱས།
འདྲེན་བྱེད་ཟུང་ལས་བདེ་སྐྱིད་ཀྱི་སྣང་བ་མངོན། ས་གདན་ཐོག་སོ་སོའི་ཕྲུ་གུ་གོག་བགྲོད་
རྒྱག སྐེད་སྐབས་ཕྲ་བའི་ན་ཆུང་སྐྱེད་མ་དེས་ཁོའི་རྐུབ་སྟེགས་ཀྱི་རྒྱབ་ངོས་ནས་ཁོའི་
དཔྲལ་བར་འོ་སྦྱོར་བ་བཅས་ལེ་ཨོན་གྱིས་མཐོང་བས་ན།
“ངས་བསམ་བློ་ག་རེ་གཏོང་གིན་ཡོད་དམ། དེ་འདྲའི་འཁྲིས་ལ་བཅར་ག་ལ་ཐུབ”ཅེས་ཆིག་ལབ་ཤོར།
ཁོའི་མཐོང་སྣང་ལ་ཁོ་མོ་དེ་ལྟ་བུའི་མཛངས་ཤིང་དྲི་མས་མ་སྦགས་པ་ཞིག་ལགས་
པས་རེ་བ་རབ་རིབ་ཙམ་དེ་ཡང་ལྷགས་པས་འདེད་པའི་སྤྲིན་པ་ཇི་བཞིན་གར་སོང་ཆ་མེད་དུ་ཡལ།
དེ་ལྟ་བུའི་བསམ་ཕོད་པ་ལས་རེག་མི་ཕོད་པའི་གནས་ཚུལ་གྱིས་ཁོའི་སེམས་ནང་དུ་ཁོ་
་མས་མ་མོའི་གནས་བབ་སྨྲ་བསམ་བརྗོད་ལས་འདས་པའི་མཐོན་པོར་མངོན། ཁོའི་ངོས་ནས་བཤད་
ན་ཁོང་མོའི་གཟུགས་ཕུང་ལ་རེག་སྐལ་མེད་ན། ཁོང་མོར་མ་གཞི་ནས་གཟུགས་དབྱིབས་
མེད་པར་བརྩི་ཆོག ཁོའི་སེམས་ནང་ཁོང་མོ་ནི་ནམ་ཡང་བླ་ན་མེད་པ། འཇིག་རྟེན་ཕལ་
པ་ལས་འདས་པ། འཕགས་པའི་གོ་འཕང་ཐོབ་པ། སྐྱེ་བོ་ཕལ་པའི་བློ་ངོར་ཆུད་ཐབས་མེད་
པའི་གོང་མའི་ཡང་གོང་མ་ཞིག་ཏུ་མངོན། དེ་ལྟ་བུའི་བརྩེ་དུང་ནི་དྭངས་གཙང་དྲི་མ
སྦགས་པ་ཞིག་དང་། རྒྱུན་གཏན་གྱི་འཚོ་བར་ཤུགས་རྐྱེན་གང་ཡང་མེད་ཅིང་། དེ་ཡོད་ན་
སེམས་ལ་བདེ་བ་སྟེར་ནའང་། དེ་ཉིད་ཤོར་བའི་ཚེ་སྡུག་བསྔལ་བཟོད་གླགས་བྲལ། དེ་ལྟ་
བུའི་བརྩེ་དུང་གི་རིན་ཐང་གཞལ་དུ་མེད་པས་སྐྱེ་བོ་ཀུན་གྱིས་དེ་ཉིད་སྐྱེད་སྲིང་ལ་བརྩོན།
ཨི་མ་ལུས་རིད་ཅིང་བཞིན་གྱི་མདངས་ཤོར་བ་དང་ཨོག་མ་སྙུང་སྙུང་དུ་གྱུར།
མོའི་ལན་བུ་གཉིས་སུ་ཕྱེ་ནས་སྐྲ་ལོ་ནག་པོ་ཡ་ཁུང་གཉིས་ལ་དམ་པོར་འབྱར་འདུག ཁོ་
ཁོ་མོའི་འདྲེན་བྱེད་ཆེ་ལ་སྣ་གདོང་འདྲོང༌། གོམ་པ་སྤོ་ཚེ་བྱིའུ་ཞིག་དང་འདྲ། ད་ཆ་ཉིན་
གང་ཁ་མི་གྲག་པས་འཇིག་རྟེན་ཕལ་པའི་དྲི་དང་བྲལ་ཞིང་དཔྲལ་བའི་ཐོག་ཏུའང་རྟོག་
པའི་འབྲས་རྟགས་མངོན་པ་ལྟར་དུ་སྣང་། ཁོ་མོ་དེ་ལྟ་བུའི་ངེས་འབྱུང་དང་ཞི་བར་གནས་
པ་དང་། བྱམས་བརྩེ་ཆེ་ལ་བབ་བརླིང་ལྡན་པས་མི་ཚོའི་སྣང་བར་གྲང་ཤུར་ཤུར་གྱི་ཡིད་
དབང་འཕྲོག་ཤུགས་ལྡན་ལ། དྲི་ཞིམ་སྣ་ལ་འཐུལ་ཡང་གྲང་འདར་ཤོར་དགོས་པ་ཞིག་ཏུ་
སྣང་། ལེ་ཨོན་ཕུད་པའི་མི་ལའང་འགོག་ཐབས་མེད་པའི་བསླུ་བྲིད་སྟེར་བས་སྨན་གཉེར་དཀའ་བཅུ་པ་ན་རེ།
“ཁོང་ནི་མཛངས་མའི་ཡོན་ཏན་འཛོམས་པ་ཞིག་ལགས་པས་རྫོང་དཔོན་གྱི་ལྕམ་
སྐུ་ཞབས་ཀྱིས་ཀྱང་མི་དོ” ཟེར།
བུད་མེད་གཞན་དག་གིས་ཁོ་མོ་བབ་ཆགས་སྤྲོས་པ་དང་བྲལ་བར་བསྔགས་བརྗོད་
བྱེད། ནད་པས་ཁོ་མོ་ཞི་ཞིང་དུལ་བར་བསྔགས་བརྗོད་བྱེད། དབུལ་པོ་ཚོས་ནི་ཁོང་བྱམས་
བརྩེ་དང་ལྡན་པར་བསྔགས་བརྗོད་བྱེད།
དོན་དུ་ཁོ་མོའི་ཁོག་ནང་འདོད་ཞེན་གྱིས་གང་ལ་ཁོང་ཁྲོ་ལངས་སླ་བ་དང་འཁང་
རས་གང་བ་ཞིག་ཡིན། ཁོ་མོའི་ཁམས་གཙང་དྲི་མས་མ་གོས་པའི་སུལ་ལྡན་ཕྱུ་པའི་འོག་
ཏུ་ལྷོད་ལ་མི་འབབ་པའི་སེམས་པ་བཀབ་པ་དང་། འཛེམ་ཟོལ་གྱི་མཆུ་སྒྲོས་ཀྱིས་སེམས་
སྡུག་བསྔལ་བརྗོད་མི་ནུས། ཁོ་མོ་ལེ་ཨོན་ལ་སེམས་པ་ཤོར་ཡང་བཏང་འཛིན་མེད་
པའི་བློས་བསླངས་ཀྱི་ཁྲོད་དུ་རང་སྣང་གང་ཤར་གྱི་སྤྲོ་སྣང་མྱོང་རོལ་བྱེད་པར་མོས་པས་
ཡུལ་ཡུལ་པོར་གནས། མི་ངོ་མ་ཐུག་ན་དྲན་པའི་ཡུལ་དུ་སྒོམ་པའི་སྤྲོ་སྣང་ལ་སུན་བཙེར་
ཕོག ཨི་མས་ཁོའི་རྡོག་སྒྲ་ཐོས་སྐབས་སྙིང་ཁ་རྡིག་རྡིག་ཏུ་འཕག ཁོའི་མདུན་དུ་རབ་ཏུ་
འཁོལ་བའི་བརྩེ་དུང་གི་རྦ་རླབས་འཇགས་པས་ཁོ་མོ་ཡ་མཚན་དང་ངོ་མཚར་གྱི་ཡུལ་དུ་
བརྫངས། མཐར་སེམས་སྡུག་གི་གནས་སུ་ལྷུང་།
ལེ་ཨོན་སེམས་པ་ལྷག་ཏུ་ཕམ་ནས་ཁོ་མོའི་ཁྱིམ་ནས་ཐོན་སྐབས་ཁོ་མོ་ཡར་ལངས་
ཏེ་ཁོ་ཁྲོམ་ལམ་ཐོག་བཞུད་པར་བལྟ་བའི་ཚུལ་ཁོས་ག་ལ་ཤེས། ཁོའི་བྱ་སྤྱོད་ཀྱིས་ཁོ་མོ་ལ་
སེམས་ཁྲལ་བཟོས། ཁོ་མོས་ལྐོག་ཏུ་ཁོའི་བཞིན་མདོག་ལ་དོ་སྣང་བྱས། ཐ་ན་ཁ་གཡར་ས་
ཞིག་བཙལ་ནས་ཁོའི་སྡོད་གནས་སུ་འགྲོ་བར་འདོད། ཁོ་མོའི་མིག་ནང་དུ་སྨན་གཉེར་
དཀའ་བཅུ་པའི་བཟའ་ཟླ་ནི་ལེ་ཨོན་དང་ཐོག་འོག་གཅིག་ཏུ་གནས་ཆོག་པས་བསོད་
ནམས་ཅན་ཞིག་ཏུ་མཐོང་། འོན་ཀྱང་ཁོ་མོའི་བསམ་བློ་གནས་མལ་གྱི་ཁང་པ་ལས་ཡང་
ཡང་ཕྱི་ལ་འཕྱན་ཏེ་ཕ་རོལ་དུ་འགྲོ་བ་ནི། གསེར་སེང་མགྲོན་ཁང་གི་ཕུག་རོན་དག་ག་
དུས་ཡིན་ནའང་ཁང་པ་འདི་ཕྱོགས་སུ་འཕུར་ནས་བྱ་སྒྲོ་དཀར་པོ་དང་སྡེར་མོ་དམར་པོ་
འོག་ཆུའི་ནང་སྦོང་བ་དང་ཅི་མི་འདྲ། ཨི་མས་སོ་སོ་བརྩེ་དུང་གི་དྲ་བར་ཚུད་པའི་འདུ་
ཤེས་དེ་ཙམ་དྲག་པ་དེ་ཙམ་གྱིས་བརྩེ་དུང་མནན་ནས་ཕྱི་ལ་གཏན་ནས་མི་མངོན་པ་བྱས་
ཏེ་སོ་སོ་རང་ཡལ་དུ་གཏོང་ཐབས་བྱས། ཁོ་མོས་སོ་སོའི་སེམས་ནད་ལེ་ཨོན་གྱིས་ཤེས་
སུ་འཇུག་འདོད་མེད་པ་ག་ལ་སྲིད། ཐ་ན་གོ་སྐབས་གང་རུང་དང་། གློ་བུར་ཐོག་རྒྱག་གི་
འགྱུར་ལྡོག་གང་རུང་ལ་བརྟེན་ནས་ཁོ་རྨོངས་གཉིད་ལས་སད་རྒྱུའི་བསམ་བློ་འཁོར། འོན་
ཀྱང་ཁོ་མོས་སོ་སོའི་བརྩེ་དུང་དམ་པོར་གཅུན་ནས་དེ་ལྟར་བྱས་མེད། དེ་ནི་བྱ་སྤྱོད་སྤེལ་
མི་ནུས་པའམ་སེམས་ནང་གི་སྐྲག་སྣང་གིས་བཟོས་པ་མ་ཟད། ད་དུང་ངོ་ཚ་བ་དེ་ཡིན།
རང་ཉིད་ཀྱིས་ཁ་ཡ་མ་བྱས་པ་དེ་ཐལ་དྲགས་པ་ཡིན་ཡང་སྲིད་དེ། གོ་སྐབས་ཤོར་ཟིན་པས་
བསྐྱར་དུ་འཛིན་ཐབས་བྲལ་སྙམ། དེ་རྗེས་ཁོ་མོའི་རང་བརྩིའི་བསམ་པ་དང་། རང་གིས་
རང་ལ་བཏགས་པའི “མཛངས་མ” ལས་ཐོབ་པའི་སྤྲོ་སྣང་། བྱེད་མེད་ཐབས་ཟད་ངང་
རང་གི་བཞིན་རས་མེ་ལོང་ནང་ལས་ངོམ་པའི་སེམས་གསོ་བཅས་ཀྱིས་བདག་ཉིད་ཀྱིས་
བློས་གཏོང་བྱས་པར་ཁ་གསབ་ཕྲན་བུ་ཐོབ་པའི་སྣང་བ་བྱུང་།
དེས་ན་རེག་བྱའི་འདོད་གདུང་དང་། རྒྱུ་དངུལ་གྱི་ལྟོགས་སླ། སེམས་རྩ་འཁོལ་པོ་
ལས་སྐྱེད་པའི་སེམས་སྡུག་བཅས་ཕྱོགས་གཅིག་ཏུ་འདུས་ནས་སྡུག་བསྔལ་གྱི་རྒྱུ་རུ་གྱུར།
འོན་ཀྱང་ཁོ་མོས་དེ་ལས་གཡོལ་ཐབས་མི་བྱེད་པར་ཇི་ཙམ་ཞུགས་པ་དེ་ཙམ་ཟབ་ཏུ་སོང་
ནས་རང་སྡུག་རང་གིས་ཉོས། ཚལ་སྣེ་ཁ་གཅིག་ཞིམ་པོ་མ་བྱུང་བ་དང་། སྒོ་དམ་པོ་མ་
བརྒྱབ་པ་ཙམ་ལའང་ཁོ་མོ་ཁོང་ཁྲོ་ལངས། ཁོ་མོས་སོ་སོ་ལ་དར་གོས་སྤུ་མའི་གྱོན་ཆས་
མེད་ལུགས་དང་། བདེ་སྐྱིད་ཀྱི་གོ་སྐབས་ཤོར་ལུགས། ཕུགས་འདུན་ཆེན་པོ་འགྲུབ་མི་ཐུབ་
ལུགས། ཁང་པ་ཆུང་དྲགས་ལུགས་བཅས་ཚང་མར་འཁང་རང་ར་བྱེད།
ད་དུང་ཁོ་མོ་ཁོང་ཁྲོ་ཟ་ཤོས་ནི་ཆ་ལིས་ཁོ་མོ་སྡུག་བསྔལ་གྱི་ནང་དུ་ཚུད་ལུགས་བསམ་
བློར་འཁོར་མི་ཐུབ་པ་དེ་རེད། ཁོའི་སྣང་བར་སོ་སོས་མོ་ལ་བདེ་སྐྱིད་སྤྲད་ཡོད་པར་སྙམ།
གླེན་རྟགས་དོད་པའི་བསམ་ཚུལ་དེ་ལྟ་བུ་ནི་ཁོ་མོའི་སྣང་བར་སྣང་ཆུང་ཞིག་ཏུ་སེམས་པ་
དང་། ཁོའི་བློ་བག་ཕེབས་པོ་ནི་བརྩེ་དུང་མེད་པའི་རྟགས་སུ་མཐོང་། བདག་ཉིད་སུ་ཡི་ཆེད་
དུ་བུད་མེད་མཛངས་མ་བྱེད་བཞིན་ཡོད་དམ། ཁོ་པ་ནི་བདེ་སྐྱིད་ཀྱི་འགག་རྡོ་དང་། སྡུག་
བསྔལ་ཐམས་ཅད་ཀྱི་འབྱུང་ཁུངས། ཀོ་བའི་ཆབ་ཙེ་ཐོག་གི་འཛེར་རྣོན་པོ་ཇི་བཞིན་ཕྱོགས་
བཞི་མཚམས་བརྒྱད་ནས་བདག་ཉིད་ཁོའི་ལུས་ཐོག་ཏུ་སྡོམ་པ་མ་ཡིན་ནམ།
དེའི་དབང་གིས་རྒྱུ་མེད་རྐྱེན་མེད་ལས་བྱུང་བའི་འཁང་ར་དང་འཁོན་འཛིན་མཐའ་
དག་ཁྱོ་བོའི་ཐོག་ཏུ་དབྱུག ཁོ་མོས་སྡུག་བསྔལ་སེལ་ཐབས་ཧུར་ཐག་བྱས་ནའང་ཁོང་ཁྲོ་
ཇེ་ཆེར་འགྲོ་ཞིང་། རེ་མེད་འབྲས་མེད་ཀྱི་འབད་བརྩོན་གྱིས་ཁོ་མོའི་རེ་མེད་སྤོབས་མེད་
ཀྱི་རྒྱུ་མཚན་འཕར་མ་བཟོས་པས་ཁོ་གཉིས་དབར་གྱི་སེར་ཁ་ཇེ་ཆེར་བཏང་། ཁོ་མོ་བདག་
ཉིད་ཀྱི་གཤིས་བཟང་ཁུར་སེམས་ལའང་ཁོང་ཁྲོ་ཟ། སྤྱིར་བཏང་གི་ཁྱིམ་ཚང་འཚོ་བས་ཁོ་
མོ་ལ་རྒྱས་སྤྲོས་ཀྱི་ཟུག་གཟེར་བསླངས། ཁྱོ་ཤུག་རྩོད་མེད་འཆམ་མཐུན་གྱི་འཚོ་བས་ཁོ་མོ་
ལ་ཕྱི་ལ་ཟུར་བསྟེན་འཚོལ་རྒྱུའི་སྟོང་བསམ་འཁོར། ཆ་ལིས་མོ་ལ་ཉེས་རྡུང་གཏོང་རོགས་
བྱས་ན་བདེན་ཡོད་སྤོབས་ཆེའི་སྒོ་ནས་ཁོ་ལ་ཁོང་ཁྲོ་ཟ་ཆོག་ལ་འཁོན་ལན་སློག་ཆོག་ཨང་
སྙམ། སྐབས་འགར་སོ་སོའི་རྒྱུ་འབྲས་མེད་པའི་བསམ་ཚུལ་དེ་རིགས་ལ་ཧང་སང་། དེས་
ན་ཁོ་མོས་སྔར་བཞིན་བཞིན་རས་འཛུམ་གྱིས་གང་བཞིན་རང་གིས་རང་ལ “བདག་ཉིད་
བདེ་སྐྱིད་དང་ལྡན་ནོ” ཞེས་སྨྲ་བ་དང་། བདེ་སྐྱིད་ཡོད་མདོག་བསྟན་ཏེ་བདག་ཉིད་བདེ་
སྐྱིད་ལྡན་པར་མི་གཞན་ཡིད་ཆེས་སུ་བཅུག
དོན་དུ་དེ་ལྟ་བུའི་བཅོས་མའི་བྱེད་ལུགས་ལ་ཁོ་མོ་གཏིང་ནས་མི་དགའ། ཁོ་མོ་ལ་
ལེ་ཨོན་དང་མཉམ་དུ་ཡུལ་བྱོལ་ནས་ཐག་རིང་ཐག་རིང་གི་ཡུལ་ཞིག་ཏུ་འཚོ་བ་གསར་པ་
ཞིག་མྱོང་བའི་བསམ་བློ་འཁོར་ནའང་། དེ་མ་ཐག་རྣམ་ཤེས་ཀྱི་དབུས་སུ་ནག་ཧུར་ཧུར་གྱི་
གཅོང་རོང་ཟབ་མོ་ཞིག་མངོན།
ཁོ་མོའི་སེམས་ལ “དེའི་ཁར་ཁོ་ང་ལ་བརྩེ་པོ་མེད་པས་མ་འོངས་པར་ང་ཅི་འདྲ་ཞིག་
ལ་འགྱུར་གྱི་རེད་དམ། ང་ལ་སྐྱོབ་རོགས་དང་སེམས་གསོ་གང་འདྲ་ཞིག་ཐོབ་ཀྱི་རེད་དམ།
ངའི་སྡུག་བསྔལ་ཕྲན་ཙམ་ཆུང་དུ་ཇི་ལྟར་གཏོང་ཐུབ་བམ” སྙམ།
གཡོག་མོ་གཟིམ་ཆུང་ནང་འཛུལ་ནས་སྣང་ཚུལ་དེ་དག་མཐོང་སྐབས “སྐུ་ངོ་དང་
བཀའ་མོལ་འདྲ་མི་གནང་དོན་ཅི་ཞེས་དྲིས།
ཨི་མ་ན་རེ། “ངའི་དབང་རྩ་ཉམས་པའི་རྟགས་རེད། འོན་ཀྱང་ཁོང་ལ་མ་ཤོད། ཁྱོད་
ཀྱིས་བཤད་ན་ཁོང་དངངས་སྐྲག་ལངས་ཀྱི་རེད” ཟེར།
ཧྥེ་ལི་སེ་ཐེས་དེར་མཐུད་ནས་ན་རེ། “ཨུན། རེད་ལགས། སྐུ་ཉིད་ང་འདིར་མ་ཡོང་གོང་
ཡུལ་ཅི་ཕུ་རུ་ངོ་ཤེས་པའི་བུ་མོ་ཀེ་ལིན་ནཱ་དང་འདྲ་པོ་འདུག མོ་ནི་ཡུལ་བྷོ་ལེའི་ཁུལ་གྱི་ཉ་
པ་རྒད་པོ་ཞིག་གི་བུ་མོ་རེད། མོ་ནི་རྦད་དེ་ཡིད་གདུང་བས་མནར་བ་ཞིག་རེད། མོ་རང་ཁྱིམ་
གྱི་སྒོ་ཁར་ལངས་ཡོད་པ་སུ་ཞིག་གིས་མཐོང་བའི་ཚེ། དེ་ནི་སྒོ་ཁར་བཀལ་བའི་ཕུང་པོ་སྒྲིལ་
རས་ཤིག་ལྟར་དུ་མངོན་སྲིད། མོའི་ནད་གཞི་དེ་ནི་མོའི་ཀླད་པ་ཐང་ཐང་མེད་པ་ལྟར་དུ་སྣང་
བས། སྨན་པ་ཚོ་ལ་ཐབས་ཤེས་མེད་ལ། ལྷ་ཡབ་ལའང་བྱེད་ཐབས་མ་བྱུང་། ནད་གཞི་དོས་
དྲག་པའི་སྐབས་གཅིག་པུར་མཚོ་མཐར་བྲོས་འགྲོ་ཞིང་། མཚོ་ཁའི་ལས་བྱ་སྐོར་གཡེང་ལ་
འགྲོ་སྐབས་ག་དུས་ཡིན་ནའང་མོ་རྡོ་རོབ་ཀྱི་དཀྱིལ་དུ་ཁ་སྦུབ་སློག་ནས་ངུ་བཞིན་ཡོད། འོན་
ཀྱང་མི་ཚོས་ཟེར་ན་གཉེན་སྒྲིག་བྱས་རྗེས་ནད་ལས་ཐར་བ་རེད” ཟེར།
ཨི་མ་ཡིས་དེར་མཐུད་ནས་ན་རེ། “འོན་ཀྱང་ང་ནི་དེ་ལས་ལྡོག་སྟེ། ངའི་ནད་གཞི་ནི་
གཉེན་སྒྲིག་བྱས་རྗེས་ཕོག་པ་ཞིག་གོ་ཟེར།
དྲུག ཉིན་ཞིག་གི་ས་སྲོས་མཚམས་སུ་སྒེའུ་ཁུང་ཕྱེ་ཡོད་པ་དང་ཁོ་མོ་སྒེའུ་ཁུང་གི་འཁྲིས་
སུ་བསྡད་དེ་མཆོད་ཁང་གི་ལྡུམ་ར་པ་ལའེ་སི་དྷི་པུ་དྷུ་ཨ་ཡིས་སྦྱར་ཤིང་སེར་པོ་ཡལ་
བཅོས་བྱེད་པ་མཐོང་བའི་ཚེ་གློ་བུར་དུ་དགོང་སྨོན་གྱི་དྲིལ་དབྱངས་ཐོས།
དཔྱིད་ཟླ་བཞི་པ་འཆར་བས་དཔྱིད་འགོའི་མེ་ཏོག་སྔ་ས་ནས་བཞད་ཟིན། དྲོད་ལྷང་
ལྷང་གི་རླུང་བསིལ་ཞིག་རྨོས་སློག་བརྒྱབ་མ་ཐག་པའི་མེ་ཏོག་ལྡུམ་རའི་ནང་ནས་ལྡང་
ཡོང་། མེ་ཏོག་ལྡུམ་ར་ཡང་གཞོན་ནུ་མ་དང་འདྲ་བར་རྒྱན་གོས་གསར་པ་སྤྲས་ཏེ་སྤྲོ་སྣང་
ལྡན་པའི་དབྱར་ཁ་བསུ་བའི་སྟ་གོན་ལ་བྲེལ། ལྡུམ་རའི་དྲོད་ཁང་གི་རིབ་མའི་གསེབ་
ནས་ཐག་རིང་གི་རྒྱུག་ཆུ་འབྲོག་རའི་སྤང་རྩྭ་ལྗང་ཁུའི་ཁྲོད་དུ་གྱ་གྱུའི་ངང་བཞུར་བ་
མཐོང་ཐུབ། ས་སྲོས་ཀྱི་སྨུག་རླངས་སྦྱར་སྡོང་ཧྲེང་ཧྲེང་གི་བར་དུ་ལང་ལིང་དུ་ལྡིང་བས་
ཚོན་མདོག་རྒྱ་སྨུག་གི་སྦྱར་སྡོང་གི་དབྱིབས་གཟུགས་གྲུབ་པ་ནི་སང་རས་སྲབ་མོ་ཞིག་
ཡལ་གའི་ལྡེབས་ལ་བཀོན་པ་དང་འདྲ་མོད། འོན་ཀྱང་སང་རས་སྲབ་མོ་ལས་ཀྱང་ཚོས་
གཞི་དཀར་ལ་ཕྱི་གསལ་ནང་གསལ་ཡིན། དེ་བས་རྒྱང་རིང་ཙམ་གྱི་སར་དུད་འགྲོ་འགུལ་
བཞིན་ཡོད་ནའང་དེ་དག་གི་རྡོག་སྒྲ་མི་ཐོས་ལ་སྐད་སྒྲ་ཡང་མི་ཐོས། མཁའ་དབྱིངས་སུ་
སྔར་བཞིན་དལ་ལ་སྐྱོ་ཤས་ཀྱིས་གཡོགས་པའི་དྲིལ་དབྱངས་ལྷང་ལྷང་གྲག
དྲིལ་སྒྲ་ལྷང་ལྷང་གྲག་པས་ཁོ་མོ་ཧ་གོ་འདི་གོ་མེད་པར་ཆུང་དུས་ཀྱི་སྣང་བ་དང་ཡེ་
ཤུའི་དབེན་གནས་སུ་སྡོད་སྐབས་ཀྱི་སྣང་ཚུལ་ཡིད་ལ་འཁོར། མཆོད་སྟེགས་ཐོག་གི་མེ་
ཏོག་སོས་པ་དང་། དེ་དག་ལས་ཀྱང་ཧ་ཅང་མཐོ་བའི་སྒྲོན་སྟེགས་ཆེན་པོ། ད་དུང་ཀ་བ་
ཆུང་ཆུང་བཙུགས་པའི་མཆོད་ཤོམ་ཡིད་ལ་འཁོར། ཁོ་མོ་སྔར་བཞིན་སྔོན་ཆད་ལྟར་ངོ་
ཁེབས་དཀར་པོ་གྱོན་པའི་མི་ཚོགས་སྟར་པའི་ཁྲོད་དུ་ཡོད་ན་ཅི་མ་རུང་སྙམ་ཞིང་། ངོ་
ཁེབས་དཀར་པོའི་ནང་དུ་ཡོད་པའི་ནག་ལྷེབ་ལྷེབ་ནི་ཕྱག་གདན་ཐོག་པུས་མོ་བཙུགས་
ནས་མགོ་སྒུར་སྒུར་གྱིས་སྨོན་ལམ་འདེབས་བཞིན་པའི་རི་ཁྲོད་མ་ཚོའི་ཞྭ་མོ་མཁྲེགས་
པོའོ། །རེས་གཟའ་ཉི་མར་སྨོན་ལམ་འདོན་སྐབས་ཁོ་མོས་མགོ་བོ་འདེགས་པའི་ཚེ། དལ་
བུར་འཕྱུར་བའི་བསང་སྤོས་ཀྱི་དུ་ཞག་སྔོན་པོའི་ཁྲོད་ནས་འཕགས་མའི་བྱམས་ལྡན་གྱི་
ཞལ་རས་མཇལ་ཐུབ། དེ་དག་བསམ་བློར་འཁོར་སྐབས་ཁོ་མོ་ལ་བདག་ཉིད་ནི། གཉོད་
ཆུང་ནུས་མེད། ཆགས་ས་རྟེན་ས་མེད་པ། དྲག་ཆར་རླུང་འཚུབ་ཁྲོད་དུ་ལྡིང་བཞིན་པའི་
བྱ་སྤུ་ཞིག་དང་འདྲ་བའི་སྨྲ་བསམ་བརྗོད་མ་ཤེས་ཀྱི་ཚོར་སྣང་བྱུང་། ཁོ་མོ་རང་དབང་མེད་
པར་ཡར་ལངས་ནས་མཆོད་ཁང་གི་ཕྱོགས་སུ་བཞུད། སྐབས་དེར་ཁོ་མོ་སེམས་ཞི་བར་
གནས་ཐུབ་པ་ཞིག་དང་། མི་ཡུལ་གྱི་ཡོད་ཚད་བརྗེད་ནུས་པའི་ཆོས་ལུགས་ཀྱི་བྱེད་སྒོ་
གང་རུང་ལ་ཞུགས་པར་འདོད།
ཐང་སྡེར་ཐོག་ཁོ་མོ་ལ་ད་ལྟ་མཆོད་ཁང་གི་དྲིལ་བུ་བརྡུངས་ཟིན་མ་ཐག་པའི་ལའེ་
སི་དྷི་པུ་དྷུ་ཨ་འཕྲད། ལས་གླ་མང་ཙམ་ཐོབ་ཆེད། ཁོ་ནི་ལས་མཚམས་བཞག་ནས་དྲིལ་
བུ་རྡུང་བར་འགྲོ་བ་དང་། དྲིལ་བུ་རྡུང་ཟིན་རྗེས་མུ་མཐུད་ལས་ཀ་ལས། ཁོས་སོ་སོ་སྟབས་
བདེ་ཡོད་སྐབས་དྲིལ་བུ་རྡུང་བའི་དུས་ཚོད་བཀོད་སྒྲིག་བྱེད། གཞན་ཡང་དྲིལ་བུ་སྔ་ཙམ་
རྡུང་ཐུབ་ན་ཕྲུ་གུ་ཚོ《ཆོས་ཀྱི་ཤེས་བྱའི་དྲི་བ་དྲིས་ལན》སློབ་སྦྱོང་བྱེད་པའི་དུས་ལ་བབ་
པ་ཤེས་སུ་འཇུག་ཐུབ།
ཕྲུ་གུ་ཁ་ཤས་འབྱོར་ཟིན། ཁ་ཤས་དུར་སའི་རྡོ་གཅལ་ཐོག་རྡེའུ་རྩེ་བཞིན་འདུག ཁ་
ཤས་གྱང་དམའ་མོའི་སྒང་ལ་རྟ་ཞོན་ཏེ་རྐང་པ་གཉིས་གཡུག་གཡུག་བྱེད་པ་དང་། ཤིང་ལྷམ་
གྱིས་ཟྭ་པོ་རིང་པོ་ལ་རྡོག་ཐོ་ཞུ་བར་བྱེད། དུར་ས་དང་གྱང་དམའ་པོའི་དབར་དུ་སྐྱེས་པའི་
ཟྭ་པོ་དེ་དག་ནི་དེ་གའི་ལྗང་མདོག་གི་གླིང་ཆུང་འབའ་ཞིག་སྟེ། དེ་འཕྲོས་ཚང་མ་རྡོ་གཅལ་
ཡིན་པས་དེ་ལ་རྒྱུན་དུ་གད་བདར་བྱེད་ནའང་སྟེང་དུ་ཐལ་རྡུལ་སྲབ་མོ་ཞིག་གིས་ཁེབས།
རས་ལྷམ་གྱོན་པའི་ཕྲུ་གུ་ཚོ་དུར་སའི་ཐོག་པུས་མོ་བཙུགས་ཏེ་བསྡད་ཡོད་ཅིང་། དེ་ནི་
ཆེད་མངགས་ཁོང་ཚོའི་རྩེད་རར་སྤྲད་པ་ལྟར་དུ་སྣང་། དྲིལ་བུའི་སྒྲ་ཏང་ཏང་གི་ཁྲོད་ནས་ཕྲུ་
གུ་ཚོའི་སྐད་ཅོར་ཐོས་ཐུབ། དྲིལ་བུའི་ཐོག་ཁང་ནས་ཐུར་དུ་དཔྱངས་པའི་དྲིལ་ཐག་སྦོམ་
པོ་རིམ་པས་དལ་ཅག་གེར་གནས་པ་དང་དྲིལ་སྒྲ་ཡང་དེ་དང་བསྟུན་ནས་འཇགས། ཁུག་
རྟ་ཁ་ཤས་ཅིག་ཅིག་གི་སྐད་སྒྲ་སྒྲོག་བཞིན་ནམ་མཁར་ཅི་དགར་འཕུར་ནས་མཁའ་རླུང་
རང་འདོད་དུ་གཤགས་རྗེས་བྱ་སྐྱིབས་འོག་གི་ཚང་མལ་སེར་སྨུག་ནང་དུ་ལོག མཆོད་
ཁང་གི་སྦུག་ཏུ་སྡོང་རས་ཡོད་པའི་གྷི་ལ་སི་དབྱིབས་ཀྱི་དཔྱངས་ཕྲུལ་སྣུམ་བཞུ་ཞིག་སྤར་
ཡོད། རྒྱང་ནས་བལྟས་ཚེ་སྒྲོན་འོད་ནི་བཞུ་རྫས་སྣུམ་གྱི་ཐོག་དཀར་ཐིག་ཅིག་ལྷབ་ལྷབ་ཏུ་
གཡོ་བ་ལྟར་སྣང་། ཉི་མའི་འོད་ཟེར་རིང་པོ་ཞིག་མཆོད་ཁང་གི་དབུས་སུ་འཕྲོས་པས་ཁང་
པའི་གྲུ་ཟུར་དང་གཞོགས་གཡས་གཡོན་གྱི་བར་ཁྱམས་དེ་བས་ནག་ཁུང་དུ་མངོན།
མཆོད་ཁང་གི་སྒོ་ཁའི་སྐས་སྒོ་ཅུང་ཟད་ལྷུག་འདུག ཕྲུ་གུ་བུ་ཞིག་དེ་གར་སྐས་སྒོ་
ཕར་ཚུར་སྒུལ་ནས་རྩེད་མོ་རྩེ་བཞིན་འདུག ལྕམ་ཆུང་བྷོ་ཝ་རི་ན་རེ། “ལྷ་ཡབ་གང་དུ
འདུག་གམ” ཞེས་དྲིས།
བྱིས་པ་དེ་ན་རེ། “ཁོང་འབྱོར་གྲབས་འདུག” ཅེས་ལན་བཏབ།
སྐབས་དེར་ཏག་ཏག་ལྷ་ཡབ་བཞུགས་གནས་ཀྱི་སྒོ་ཨིར་སྒྲ་དང་བཅས་ཕྱེ་བ་དང་ལྷ་
ཡབ་པུ་ཉི་ཤན་ཕྱིར་ཐོན་ཡོང་། ཕྲུ་གུ་ཚོ་འུར་སྒྲ་དང་བཅས་མཆོད་ཁང་ནང་འཛུལ།
ལྷ་ཡབ་ཀྱིས་མུག་མུག་ངང་། “ཕྲུ་གུ་འཚུབ་པོ་འདི་དག་ཡིན་ན། ག་དུས་ཡིན་ནའང་
དེ་རང་རེད” ཅེས་བརྗོད་
ཁོང་གི་ཞབས་ལ་དཔེ་དེབ་ཅིག་འཁོན་པས་དེ་ཡར་སྒྲུག་པའི་ཚེ། དེ་ནི་རལ་ནས་ལྟ་
བཟོ་མེད་པའི་ཆོས་ཀྱི་ཤེས་བྱའི་དྲི་བ་དྲིས་ལན་ཡིན།
“འདི་ཚོས་སུ་དང་གང་ལའང་གུས་བཀུར་བྱེད་ཀྱི་མ་རེད” ཅེས་སྨྲས།
ལྕམ་ཆུང་བྷོ་ཝ་རི་མཐོང་བས་ཁོང་གིས་བྲེལ་འཚུབ་ངང “དགོངས་པ་མ་ཚོམ། ངས་
སྐུ་ཉིད་ངོ་ཤེས་མ་བྱུང” ཞེས་སྨྲས།
ཁོང་གིས་ཆོས་ཀྱི་ཤེས་བྱའི་དྲི་བ་དྲིས་ལན་གོས་ཀྱི་ཁུག་མའི་ནང་དུ་བླུག་པ་དང་
འགྲོ་མཚམས་བཞག ཁོང་གི་ལག་པའི་མཛུབ་མོ་གཉིས་ཀྱི་དབར་དུ་ཆོས་ཆས་འཇོག་
ཁང་གི་ལྡེ་མིག་ལྗིད་ཏིག་ཏིག་དེ་སྐོར་བཞིན་འདུག
ནུབ་ཁའི་ཉི་ཟེར་གྱིས་ཁོང་གི་བཞིན་རས་ཆ་ཚང་གསལ་བ་དང་། ལག་པའི་གྲུ་མོའི་
ཟུར་ཡང་གསལ་ཞིང་། རྒྱུ་སྤུན་འཛར་བའི་ཐེར་མའི་ཆོས་གོས་ཀྱི་ཚོས་གཞི་ཡང་དཀར་
དུ་སོང་། ཁོང་གི་ཞེང་ཆེ་བའི་བྲང་སྟེང་དུ་ཡོད་པའི་ཐེབ་ཆི་སྟར་པའི་འགྲམ་དུ་སྣུམ་དྲེག་
དང་དུ་དྲེག་གི་ཐིགས་པ་ཡང་སྟར་པར་ཆགས་ཤིང་། དྲེག་ཐིགས་དེ་དག་སྟོད་གོས་ཀྱི་
གོང་ཆེན་དང་ཇི་ཙམ་ཉེ་བ་དེ་ཙམ་གྱི་མང་བ་ཡོད། གོང་པའི་ཐོད་དུ་ནི་གཉེར་རིས་ཀྱིས་
ཁེབས་པའི་ཤ་མདོག་དམར་པོའི་མགྲིན་པ་ཡིན་ཞིང་། དེའི་ཐོག་གྲོ་ཐིགས་སེར་པོ་ཐར་
ཐོར་སྐྱེས་ཡོད་པ་དེ་དག་སྨྲ་ར་རྩུབ་པོས་བཀབ་པའི་མཚམས་ནས་མཐོང་རྒྱུ་མེད། ཁོང་
དགུང་ཟས་གྲུབ་མ་ཐག་ཡིན་པས་དབུགས་ཧལ་པའི་སྒྲ་ཡང་ཐོས་རྒྱུ་ཡོད།
ཁོང་གིས་མུ་མཐུད་དེ། “སྐུ་ཁམས་བཟང” ཟེར།
ཨི་མ་ན་རེ། “བཟང་རྒྱུ་མི་འདུག བདག་སྐྱིད་པོ་མི་འདུག་ཟེར།
ལྷ་ཡབ་ཀྱིས་དེར་མཐུད་ནས། “རེད་ལགས། ང་ཡང་དེ་འདྲ་རེད། དེང་སང་གནམ་
གཤིས་ཚ་དྲགས་ནས་ལུས་པོ་ཤུགས་ཟད་པ་ལྟར་གྱུར་འདུག དེ་འདྲ་ཨེ་རེད། འོན་ཀྱང་ང་
ཚོར་ཐབས་ཤེས་ཅི་ཡོད། འཕགས་མཆོག་བྷོ་ལོ་ཡིས་གསུངས་པ་བཞིན་བདག་ཅག་སྐྱེས་
ནས་བཟུང་ཏེ་སྡུག་བསྔལ་མྱོང་དགོས་ཀྱི་ཡོད། འོ་ན་སྐུ་ཞབས་བྷོ་ཝ་རིས་གང་འདྲ་གསུང་གི་འདུག་གམ་ཟེར།
ཁོ་མོས་མཐོང་ཆུང་གི་རྣམ་པ་ཞིག་བསྟན་ཏེ “ཁོང་ཨེ” ཟེར།
ལྷ་ཡབ་ཧང་སང་ནས་ན་རེ། “ག་རེ། ཁོང་གིས་ཁྱེད་རང་ལ་སྨན་འདྲ་སྤྲད་མ་བྱུང་
ངམ” ཞེས་དྲིས། ཨི་མ་ན་རེ། “ཀྱེ་ཧུད། བདག་ལ་མཁོ་བ་ནི་མི་ཡུལ་གྱི་སྨན་མ་ལགས” ཟེར།
ལྷ་ཡབ་ཀྱི་འདྲེན་བྱེད་མཆོད་ཁང་ནང་ལྟ་བར་བྱེད་ཅིང་། ཕ་གིར་འཕག་འཚག་རྒྱག་
བཞིན་པའི་ཕྲུ་གུ་དེ་དག་དཔུང་ཟུར་རྒྱག་རེས་བྱེད་པ་དང་སྐབས་འགར་ཚང་མ་མཉམ་དུ་འགྱེལ།
ཁོ་མོས་མུ་མཐུད་དེ “བཀའ་འདྲི་ཞུ་རྒྱུ་ཞིག་ལ་
ལྷ་ཡབ་རླུང་ལངས་ནས “སྡོད་ཚུགས་ཀྱི་མིན་ནམ། ལི་པུ་དྷི། སྡུག་ཕྲུག་ཁྱོད་འགྲམ་
ལྕག་ཅིག་གཟེད་འདོད་དམ་ཞེས་སྐད་བརྒྱབ།
དེ་ནས་ཁ་ཕྱིར་བསྐོར་ཏེ་ཨི་མ་ལ་ན་རེ།
“ཕ་གི་ཤིང་བཟོ་བ་པུ་དྷིའི་བུ་རེད། ཁོའི་ཕ་མ་གཉིས་འབྱོར་པ་ཕྱུག་པས་ཁོ་རྦད་དེ་
གཅེས་ལང་དུ་བཏང་འདུག ཁོས་རིག་པ་སྒྲིམ་རོགས་བྱས་ན་ལམ་སེང་ཤེས་ཐུབ། ཁོ་སྤྱང་
པོ་ཞེ་དྲག་འདུག ངས་སྐབས་རེ་ཀུ་རེའི་ཚུལ་དུ་ཁོ་ལ་ལི་པུ་དྷི་ཟེ་འབོད་ཀྱི་ཡོད(ལི་པུ་
དྷི་ནི་མ་ལོ་མུ་ལ་འགྲོ་སའི་ལམ་བར་གྱི་ལ་ཞིག་གི་མིང་ཡིན) ཐ་ན་ངས་ཁོ་ལ་མོང་ལི་པུ་
དྷི(ངའི་ལི་པུ་དྷི་ཟེ)འབོད་ཀྱི་ཡོད། ཧ་ཧ། མོང་ལི་པུ་དྷི། ཐེངས་ཤིག་ངས་དེའི་སྐོར་བླ་ཆེན
ལ་ཞུས་པ་ཡིན། ཁོང་ཡང་གད་མོ་ཤོར་སོང…………བགྲེས་སོང་ཡང་གད་མོ་ཤོར་སོང་། འོ་
བྱས་པས། སྐུ་ཞབས་བྷོ་ཝ་རི་སྐུ་གཟུགས་གསལ་ཐང་ཡིན་ཤག” ཅེས་སྨྲས།
ཁོ་མོས་ཧ་ལམ་མ་ཐོས། ཁོང་གིས་མུ་མཐུད་བརྗོད་དོན།
“སྔར་བཞིན་མཛད་བྲེལ་ཆེན་པོ་ཡོད་ཀྱི་རེད། ཆོས་ཁུངས་འདིའི་ནང་ལ་བྲེལ་
བ་ཚ་ཤོས་ཁོང་དང་ང་ཡིན་པ་སྨོས་ཅི། མི་འདྲ་ས་ནི་ཁོང་གིས་མིའི་ལུས་ཁམས་ཀྱི་ནད་
བཅོས་པ་དང་། ངས་ནི་་ཁོང་གིས་ཧ་ཧ་ཞེས་གད་མོ་ཆེན་པོ་དགོད་བཞིན “ངས་
བཅོས་པ་ནི་སྐྱེ་བོའི་རྣམ་ཤེས་རེད” ཟེར།
ཁོ་མོས་རེ་བའི་འདྲེན་བྱེད་ཀྱིས་ལྷ་ཡབ་ལ་ལྟ་བཞིན་ན་རེ།
“དེ་རང་རེད། སྐུ་ཉིད་ཀྱིས་སྡུག་བསྔལ་སྣ་ཚོགས་ཡང་དུ་གཏོང་ཐུབ” ཟེར།
“རེད་ཨང་། དངོས་གནས་དེ་འདྲ་རེད། ལྕམ་ཆུང་བྷོ་ཝ་རི་ལགས། དེ་རིང་ཞོགས་
་པ་དྷེ་ཨོ་ཝེལ་དུ་འགྲོ་དགོས་བྱུང་། ཕ་གིར་བ་མོ་ཞིག་ནད་ཀྱིས་ཟིན་པས། ཁོང་
ཚོའི་སེམས་ལ་གདོན་གྱིས་ཟིན་པ་རེད་སྙམ། གང་འདྲ་བྱས་མིན་ནི་མ་ཤེས། ཁོང་ཚོའི་བ་
མོ་ཚང་མ…ཡ་བྱས། དགོངས་པ་མ་ཚོམ། སྡུག་ཤི་རྒྱག་རྒྱུའི་རུང་ཀེ་མར། པུ་དྷི། ཁྱོད་
ཚོ་སྡུག་ཚོད་ཟིན་གྱི་མིན་ནམ” ཞེས་གོམ་པ་གཅིག་གིས་མཆོད་ཁང་ནང་དུ་འཛུལ།
དེ་དུས་བྱིས་པ་འཚུབ་གཏེ་ར་དེ་དག་མཆོད་ཁང་འཆད་སྟེགས་ཀྱི་གཡས་གཡོན་དུ
རུབ་པ་དང་སྙན་ངག་གྱེར་འདོན་འཛིན་གྲྭའི་དབུ་མཛད་ཀྱི་རྐུབ་སྟེགས་ཐོག་འཛེགས་
ནས་སྨོན་ལམ་གྱི་དཔེ་ཆ་བཏོན། ད་དུང་ཁ་ཤས་རྐང་འཇབ་ལག་འཇབ་ཀྱིས་ལྟུང་
བཤགས་ཁང་ཆུང་ནང་འཛུལ་རྩིས་བྱེད། ལྷ་ཡབ་གློ་བུར་དུ་འབྱོར་ནས་བྱིས་པ་འཚུབ་པོ་
དེ་དག་ལ་འགྲམ་ལྕག་རེ་གཞུས། ཁོང་གིས་ཕྲུ་གུ་རེ་རེ་བཞིན་གྱི་གོང་པ་ནས་བཀྱག་སྟེ་
སྙན་ངག་གྱེར་འདོན་འཛིན་གྲྭ་ལངས་སའི་རྡོ་གཅལ་ཐོག་བཞག་ཐོག་ཁོང་ཚོ་དེ་གར་པུས་
མོ་འཛུགས་སུ་བཅུག དེ་ནི་ཧ་ལམ་ཕྲུ་གུ་དེ་དག་ལྗོན་ཤིང་བཞིན་ཤུགས་ཀྱིས་དེ་གར་
འཛུགས་འདོད་པ་ལྟར་དུ་སྣང་།
ཁོང་ཨི་མ་ཡི་སར་ཚུར་ཡོང་སྐབས་ན་རེ། “དངོས་གནས། སོ་ནམ་པ་ནི་ཡ་ང་དགོས་
པ་ཞིག་རེད” ཟེར། དེ་དུས་ཁོང་གིས་རས་ཕྲ་ཆེན་གྱི་ལག་རས་ཤིག་ཁ་ཕྱེ། ཟུར་ཞིག་ལ་སོ་
བཏབ་ནས་བཟུང་།
ཁོ་མོ་ན་རེ། “ཡ་ང་དགོས་པའི་མི་གཞན་དག་ཀྱང་ཡོད་རེད” ཟེར།
“ཨ་ཅང་ཅང་། གྲོང་ཁྱེར་ནང་གི་བཟོ་པ་ལྟ་བུ།”
“ངས་ཟེར་ན་ཁོང་ཚོ་ཙམ་མ་ལགས་པར་རེད་ཨང་། ངས་ད་དུང་ཡ་ང་དགོས་པའི་བུད་མེད་ཁ་ཤས་ངོ་ཤེས་ཀྱི་ཡོད། ཕྲུ་གུ་
གསོ་རྒྱུ། ཟ་ཆས་འདང་ངེས་ཀྱང་མེད། འོན་ཀྱང་ཁོང་ཚོ་ཚང་མ་སེམས་བཟང་དང་དད་
སེམས་ཡོད་པ་ཞེ་ཅིག་རེད།”
ཨི་མ་ཡི་མཆུ་འདར་ཕིག་ཕིག་བྱེད་བཞིན “འོན་ཀྱང་སྐུ་ཞབས་ལྷ་ཡབ་ལགས། མི་
ལ་ལར་ཟ་རྒྱུ་ཡོད་ཀྱང་ད་དུང་་ལྷ་ཡབ་ན་རེ། “དགུན་ཁ་མེ་ཤིང་མེད་པ་རེད། ཨེ་རེད།”
“ཨ་ཙི། དེ་ལ་སྐྱོན་ག་རེ་ཡོད་དམ།
“ག་རེ། དེ་ལ་སྐྱོན་མེད་ཨེ། ངས་བལྟས་ན་སྐྱེ་བོ་གང་ཞིག་ཟས་གོས་ལ་སེམས་ཁྲལ་
མེད་ཕྱིན…ཅིའི་ཕྱིར་ཞེ་ན་མཐར་གཏུགས་ནས་བཤད་ན…
ཨི་མ་སུན་སྣང་དང་བཅས “དཀོན་མཆོག་མཁྱེན། དཀོན་མཆོག་མཁྱེན” ཞེས་འབོད།
ལྷ་ཡབ་ཀྱིས་བློ་མི་བདེ་བའི་མིག་གིས་ལྟ་བཞིན་གོམ་གང་མདུན་དུ་སོང་ནས་ན་
རེ། “ཁྱེད་རང་མི་བདེ་བ་མི་འདུག་གམ། ཏན་ཏན་ཟས་འཇུ་པོ་མ་བྱུང་བ་རེད། ཁྱེད་རང་
ནང་ལ་ལོག་ན་ཡག་གི་རེད། ལྕམ་ཆུང་བྷོ་ཝ་རི་ལགས། ཇ་ཕྲན་ཙམ་མམ་ཆུ་གྲང་མོ་ལ་བུ་
རམ་ཏོག་ཙམ་བརྒྱབ་ནས་ཞལ་དཀར་གང་བཞེས་ན་དྲག་གི་རེད་ཟེར།
ག་རེ་ཡིན་ནམ། སྐབས་དེར་ཁོ་མོའི་བསམ་བློ་ད་ལྟ་རང་རྨི་ལམ་ཁྲོད་ནས་སད་པ་ལྟར་སྣང་།
ད་གིན་ཁྱེད་རང་གི་ཕྱག་གིས་དཔྲལ་བ་ལ་རེག་པར་བྱེད་པས་ངའི་སེམས་ལ་མགོ་
ཡུ་འཁོར་བ་རེད་བསམ་བྱུང་།
དེ་དུས་ཁོང་གིས་ཅི་ཞིག་དྲན་གསོས་པ་བཞིན་ན་རེ།
“ད་གིན་ཉིད་ཀྱིས་བདག་ལ་ཅི་ཞིག་བཀའ་འདྲི་གནང་བ་ཨེ་ཡིན། ག་རེའི་སྐོར
རེད་དམ། ངས་དྲན་མ་སོང་ཟེར།
ཨི་མ་ན་རེ། ངས་ཨེ། མེད་མེད། མེད་མེད་ཅེས་བསྐྱར་ཟློས་ཀྱིས་སྨྲས།
ཁོ་མོས་གཡས་གཡོན་ལ་ལྟ་ཙམ་བྱས་པ་དང་། འདྲེན་བྱེད་ཀྱི་མདའ་མོ་དལ་བུར་
ཆོས་གོས་མནབས་པའི་བགྲེས་སོང་དེའི་ལུས་ཐོག་ཏུ་བབས། ཁོང་གཉིས་ཁ་སྤྲོད་དུ་གཅིག་
གིས་གཅིག་ལ་ལྟ་བཞིན་སྨྲ་བ་མེད་པར་དར་ཅིག་ལུས།
མཐར་ཁོང་ན་རེ། འོ་ན་ལྕམ་སྐུ་བྷོ་ཝ་རི་ལགས། ང་འགྲོ་རན་སོང་། ཁྱེད་ཀྱིས་མཁྱེན་
གསལ་ལྟར་འགན་འཁྲི་ནི་གང་ཞིག་ལས་ཀྱང་གལ་ཆེ། ང་ནི་གོ་དོན་ལོངས་རྒྱུ་མེད་པའི་
ཕྲུ་གུ་དེ་དག་ལ་ལྟ་སྡོམ་བྱེད་པར་འགྲོ་རན། ཕྲུ་གུ་ཚོ་འཕགས་པའི་སྐུ་གཟུགས་ཞུ་ཐེངས་
དང་པོའི་དུས་ཚོད་སླེབས་རན་པས་བདག་ནི་སླར་ཡང་སྐབས་དེར་བྲེལ་འཚུབ་ལངས་ཀྱི་
རེད་བསམ་སེམས་ཁྲལ་འདུག དེར་བརྟེན་ཞིང་ཁམས་སུ་གཤེགས་པའི་དུས་ཆེནཉིན་
ནས་བཟུང་རེས་གཟའ་ལྷག་པ་ཡིན་རེ་བཞིན་ངས་ཁོང་ཚོར་སློབ་ཚན་ཆུ་ཚོད་ཕྱེད་ཀ་རེ་
འཕར་མ་བརྒྱབ་ཡོད། ཡ་ང་དགོས་པའི་ཕྲུ་གུ་དེ་དག་ཡིན་ན། སྟོན་པ་སྐུ་ངོ་མས་ཁོང་གི་
རྗེས་འབྲངས་པར་ང་ཚོར་མངགས་གདམས་གནང་དུ་བཅུག་པ་ཇི་བཞིན་ཁོང་ཚོ་སྔ་ཙམ་
གནམ་བདག་གི་ལམ་དུ་འཁྲིད་ཐབས་མི་འདུག ལྕམ་ཆུང་སྐུ་ཞབས། སྐུ་ཉིད་སྐུ་ཁམས་
གསལ་དྭངས་ཡོང་བ་ཤོག ཁྱེད་ཀྱི་སྐུ་ཞབས་ཁོང་ལ་འཚམས་འདྲི་ཞུ་རོགས” ཞེས་བཤད།
ཁོང་གིས་སྒོ་འགྲམ་དུ་པུས་མོ་གུག་ཙམ་གྱིས་ཕྱག་འཚོལ་བའི་ཕྱག་རྒྱ་ཙམ་བྱས་རྗེས་
མཆོད་ཁང་ནང་འཛུལ།
ཨི་མ་ཡིས་ཁོང་གི་རྒྱབ་ནས་ལྟ་བའི་ཚེ། མགོ་བོ་གཞོགས་གཅིག་ལ་ཅུང་ཡོ་བ་དང་།
ལག་མཐིལ་ཕྱི་ལ་ཅུང་ཟད་གཏད། རྐུབ་སྟེགས་སྟར་པ་གཉིས་ཀྱི་དབར་ནས་གོམ་པ་ལྗིད་
ཏིག་ཏིག་སྤོ་བཞིན་མི་མངོན་པར་གྱུར།
དེ་དུས་ཁོ་མོ་ནི་ཕང་ལོའི་ཐོག་གི་ཤིང་མི་དང་འདྲ་བར་རེངས་རེངས་པོའི་ངང་ལུས་
པོ་ཕྱིར་གཅུས་ཏེ་ཁྱིམ་ལ་ཁ་གཏད་དེ་སོང་། འོན་ཀྱང་ལྷ་ཡབ་ཀྱི་སྐད་ངག་གསང་པོ་དང་
ཕྲུ་གུ་ཚོའི་སྐད་སྒྲ་ཕྲ་པོ་སྔར་བཞིན་ཁོ་མོའི་རྣ་བའི་ལམ་དུ་གྲག
ཁྱོད་ཡེ་ཤུའི་དད་ལྡན་པ་ཡིན་ནམ།
བདག་ཉིད་ཡེ་ཤུའི་དད་ལྡན་པ་ཡིན།
གང་འདྲ་ཞིག་ལ་ཡེ་ཤུའི་དད་ལྡན་པ་ཟེར།
ཡེ་ཤུའི་དད་ལྡན་པ་ཞེས་པ་ནི། ཁྲུས་གསོལ་ཐོབ་པ་དང་ཁྲུས་གསོལ་་
ཁྲུས་གསོལ་་ ཁོ་མོས་ལག་པ་སྐས་སྒྲོམ་ལ་འཁེན་ནས་སྟེང་ཁང་དུ་འཛེགས། ཁང་པའི་ནང་སླེབས་
རྗེས་སྒྲོམ་ལྡན་རྐུབ་སྟེགས་ཐོག་ཟུར་སློག་ནས་བསྡད།
སྐྱ་ཐལ་ཐལ་གྱི་འོད་མདངས་དལ་བུར་གཡོ་བའི་རླབས་གཉེར་བཞིན་སྒེའུ་ཁུང་
ནས་ཁང་པའི་ནང་འཕྲོས། འཛིན་ཆས་དག་སོ་སོའི་གནས་སུ་ཡོད་པ་ནི་སྔར་བས་གསོན་
ཉམས་མེད་ཅིང་། དེ་དག་རིམ་གྱིས་རབ་རིབ་མུན་པའི་ཁྲོད་དུ་ཡལ་ནས་མི་མཐོང་བ་ནི་
མུན་ནག་གི་རྒྱ་མཚོའི་ནང་དིམ་པ་ལྟར་དུ་སྣང་། དྲོད་ཐབ་ཀྱི་མེ་ཞི་ཟིན། ཆུ་ཚོད་སྔར་
བཞིན་ཐག་སྒྲ་སྒྲོག ཐམས་ཅད་འདི་ལྟར་ཁ་ཁུ་སིམ་ལ་སོ་སོའི་སེམས་ཁམས་འདི་ལྟར་
ཟང་ཟིང་ཆེ་བས། ཨི་མ་ཅུང་ཡ་མཚན་སྐྱེས། དེ་དུས་པེལ་ཏེ་ཆུང་ཆུང་སྒེའུ་ཁུང་དང་
འཚེམ་བུ་རྒྱག་སའི་ཅོག་ཙེའི་དབར་དུ་ཡོད་ཅིང་། མོའི་རྐང་པར་ཨུ་སུའི་ལྷམ་ཆུང་ཞིག་
གཡོགས་ཡོད་པ་དང་། འཁྱར་འཁྱོར་ངང་ཨ་མའི་ཕྱོགས་སུ་ཡོང་ནས་ཨ་མའི་ཕྱུ་པའི་ཐོག་
གི་སྐེད་རགས་ནས་བཟུང་རྩིས་བྱས།
ཁོ་མོས་ལག་པས་ཕར་འབུད་དེ “ང་སུན་པོ་མ་བཟོ་དང” ཟེར།
ཡུད་ཙམ་སོང་རྗེས་བུ་མོ་ཆུང་ཆུང་དེ་སླར་ཡང་ཚུར་ཡོང་། མོ་དེ་བས་ཐག་ཉེ་བར་
བཅར་ནས་པུས་མོ་གཉིས་ཀྱི་དབར་དུ་ལངས། ལག་ངར་གཉིས་ཁོ་མོའི་པུས་མོའི་ཐོག་
འཁེན། མགོ་བོ་བཏེགས་ནས་མཐིང་མདོག་གི་འདྲེན་བྱེད་ཀྱིས་ཁོ་མོ་ལ་ལྟ་བཞིན་འདུག
དྭངས་ཤིང་ཕྲ་བའི་མཆིལ་མའི་སྐུད་པ་ཞིག་ཁ་ཟུར་ནས་འཛར་ཏེ་ཨ་མའི་གོས་ཆེན་གྱི་ཕྱུ་པའི་ཐོག་ལྷུང་།
ང་སུན་པོ་མ་བཟོ་དང་ཞེས་ལོ་ཆུང་ཨ་མ་དེས་སུན་སྣང་དང་བཅས་སྨྲས།
ཁོ་མོའི་རྣམ་འགྱུར་གྱིས་ཕྲུ་གུ་སྐྲག་ཐག་ཆོད་ནས་ངུ་ཤོར།
སྐུ་མཁྱེན། ང་སུན་པོ་མ་བཟོ་དང་ཞེས་ཁོ་མོས་ལག་པའི་གྲུ་མོས་ཕྲུ་གུ་ཕར་འབུད།
པེལ་ཐེ་ཤུར་ལྕོག་ལྔ་ལྡན་གྱི་སྒམ་ཅོག་མདུན་དུ་འགྱེལ། མོའི་ངོ་གདོང་རག་གི་ལག་
འཇུ་ལ་འཁོན་པས་རྨ་བཟོས་ནས་ཁྲག་ཐོན། ལྕམ་ཆུང་བྷོ་ཝ་རི་ཡར་ལངས་ནས་ཕྲུ་གུ་པང་
པ་དང་། དྲིལ་བུ་ཤུགས་ཀྱིས་དཀྲོགས་ནས་གཡོག་མོ་བོས། ཤུགས་ཆེ་དྲགས་ནས་དྲིལ་
བུའི་ཐག་པ་ཡང་ཆད། ཁོ་མོ་རང་གིས་རང་ལ་སྨོད་མོ་འདེབས་རྩིས་བྱེད་སྐབས་ཆ་ལི་ཁང་
པའི་ནང་ཡོང་། དེ་ནི་ཟ་མ་ཟ་བའི་དུས་ཚོད་ཡིན་པས་ཁོ་ལོག་སླེབས་ཡོད།
ཨི་མ་ཡིས་སྣང་མེད་ཐོག “ཁྱེད་རང་གཟིགས་དང་། ཕྲུ་གུ་རྩེད་མོ་རྩེ་གིན་ཁ་བརྡབ་
ནས་ངོ་གདོང་ལ་རྨ་བཟོས་སོང” ཟེར།
ཆ་ལིས་སྐྱོན་མི་ཆེ་ཞེས་ཐེངས་འགའ་བརྗོད་པ་དང་རས་སེ་ལེན་པར་སོང་།
ལྕམ་ཆུང་བྷོ་ཝ་རི་ཤོད་ཀྱི་ཚོམས་ཆེན་ནང་མ་སོང་བར་སྟེང་ཁང་དུ་གཅིག་པུ་ཕྲུ་གུ་
ལ་ལྟ་རྟོག་བྱས་ཏེ་བསྡད། བུ་མོ་དལ་བུར་གཉིད་ལ་ཤོར་བས་མོའི་སེམས་ནང་གི་སེམས་
ཁྲལ་ཡང་རིམ་བཞིན་འཇགས། ད་གིན་གྱི་དོན་ཆུང་འདི་འདྲ་ཞིག་ལའང་དངངས་སྐྲག་
ཆེན་པོ་ལངས་པས་བསམ་བློ་གཏོང་སྐབས་སོ་སོ་གླེན་རྟགས་དོད་ལ་སྙིང་རྗེ་ལྡན་པ་ཞིག་
རེད་ཨང་སྙམ། པེལ་ཐེ་ངུ་ཐག་ཆོད་པ་དང་མོའི་དབུགས་རྔུབ་གཏོང་གི་འདེགས་འཇོག་
དང་བསྟུན་ནས་ཉལ་གོས་ལངས་འཇགས་ཕྲན་བུ་བྱེད། ཕྱེད་ཙམ་བཙུམ་པའི་མིག་མཐར་
ད་དུང་མཆི་མ་རྡོག་པོ་ཞིག་འོད་ཁྲོམ་ཁྲོམ་བྱེད། སྨིན་མའི་དབར་ནས་མོའི་ཀོང་དུ་རྡིབ་
པའི་ངང་སྐྱ་མདོག་གི་འདྲེན་བྱེད་གཉིས་མངོན། ཀོ་ཡོལ་ངོ་གདོང་ཐོག་སྦྱར་ནས་ངོ་
ལྤགས་བསྡམས་ཏེ་ཅུང་འཁྱོག་པའི་སྣང་བ་སྟེར།
ཨི་མ་ཡིས་དེ་དག་ལ་ལྟ་བཞིན “ཁྱད་མཚར་ལ། ཕྲུ་གུ་འདི་འདི་འདྲའི་མདོག་ཉེས་པ་ལ་ཨང” སྙམ།
དགོང་ཟས་གྲུབ་རྗེས་ཆ་ལིས་ཀོ་ཡོལ་ལྷག་མ་སྨན་རྫས་ཁང་དུ་བསྐྱལ། མཚན་དགུང་
ཆུ་ཚོད་བཅུ་གཅིག་པར་ལོག་སླེབས་སྐབས། ཆུང་མ་ད་དུང་འགུལ་སླེའི་འགྲམ་དུ་ལངས་ཏེ་ཡོད།
ཁོས་མོའི་དཔྲལ་བའི་ཟུར་དུ་འོ་ཞིག་བྱས་ཏེ་ན་རེ། “ངོ་མ་སྐྱོན་གང་ཡང་མི་འདུག
ཁྱེད་རང་ཡིན་ན། སེམས་ཁྲལ་མ་གནང་། དེ་འདྲ་བྱས་ན་སོ་སོའི་ལུས་པོ་འཕྲོག་བརླག་
བཏང་ཡོང” ཟེར།
དོན་དུ་ཁོ་སྨན་རྫས་ཁང་དུ་ཡུན་རིང་པོ་ཞིག་བསྡད། མ་གཞི་ཁོ་ལ་སེམས་ཁྲལ་ཡོད་
པའི་སྣང་བ་མི་སྟེར་ཡང་སྐུ་ཞབས་ཧའོ་མེ་ཡིས་གང་ཐུབ་ཀྱིས་ཁོ་སེམས་ལྷོད་ལ་བབ་ཏུ་
བཅུག་པ་དང “སེམས་ཤུགས་མ་ཉམས་པ” བྱས། དེ་ནས་ཁོང་གཉིས་ཕྲུ་གུའི་གནས་སྐབས་
ལ་འཕྲད་པའི་ཉེན་ཁ་འདྲ་མིན་སྐོར་དང་། ད་དུང་གཡོག་འཁོར་གྱི་སྣང་མེད་ལྷོད་གཡེང་
གི་བྱེད་སྟངས་སྐོར་གླེང་། དེའི་ཐད་ལྕམ་སྐུ་ཧའོ་མེ་ལ་མྱོང་ཚོར་ཟབ་མོ་ཡོད། ཁོ་མོ་ཆུང་དུས་
མ་བྱན་གཡོག་མོས་ཡིད་གཟབ་མ་བྱས་པར་ཀྲུམ་ཁུ་ཚ་པོ་ཁོ་མོའི་འོག་འཇུག་ཐོག་ལ་བཤོས་
པས་བྲང་ཁོག་སྟེང་ད་དུང་ཡང་རྨ་རྗེས་བསྡད་ཡོད། ཁོ་མོའི་བྱམས་བརྩེ་ཆེ་བའི་ཕ་མ་གཉིས་
ཀྱིས་ཐབས་ཤེས་སྣ་ཚོགས་བཏང་སྟེ་ཉེན་ཁ་ལས་གཡོལ་ཐབས་བྱས་པ་སྟེ། གྲི་རྣོ་པོ་གཏན་
ནས་མི་བརྡར་བ་དང་། ས་མཐིལ་པང་གཅལ་ལ་འཇམ་ཤ་མི་འདོན་པ། སྒེའུ་ཁུང་ཚང་
མར་ལྕགས་ཁྲ་བསྒར། དྲོད་ཐབ་ཀྱི་མདུན་དུ་ཡང་སྲ་ཞིང་བརྟན་པའི་སྒྲོམ་སྐྱོར་བསྒྲིགས་
ཡོད། ཧའོ་མེ་ཚང་གི་ཕྲུ་གུ་ཚོ་སྤྱོད་པ་འཚུབ་པོ་ཡོད་ནའང་འགུལ་སྐྱོད་བརྒྱབ་པ་ཙམ་གྱིས་
རྒྱབ་ངོས་ནས་ལྟ་རྟོག་བྱེད་མཁན་ཡོད། ཆམ་པ་ཕྲན་ཙམ་བརྒྱབ་ན་ཡབ་ཆེན་གྱིས་ལམ་
སེང་སྨན་སྟེར། ལོ་བཞི་ལྷག་ཙམ་ལ་མ་སླེབས་བར་ཁོང་ཚོའི་ཕྲུ་གུ་ཚང་མར་ལྷགས་སྐྱོབ་
དང་བརྡབ་འགོག་གི་ཞྭ་མོ་མཐུག་པོ་རེ་ཨུ་ཚུགས་ཀྱིས་གཡོགས། དོན་དུ་དེ་ནི་ལྕམ་སྐུ་ཧའོ་
མེ་ཡི་གྲོས་འགོ་ཡིན། ཁོ་མོའི་ཁྱོ་བོ་སེམས་ནང་དུ་མོས་པོ་རང་མེད་དེ། དེ་ལྟར་མགོ་བོ་དམ་
པོར་བཅིངས་ན་ཀླད་པ་འཚར་ལོངས་ལ་གནོད་དོགས་ཡོད་པས་ཐེངས་ཤིག་ཐ་ན་ཁོ་ན་རེ།
ཁྱོད་ཀྱིས་ཕྲུ་གུ་ཚོ་ཅ་ལ་པི་གླིང་ཚོམ་གྱི་མི་རྒོད་དམ། ཡང་ན་པར་ཙིའི་ཡུལ་གྱི་
ཨིན་ཏི་ཨན་གྱི་མི་བཟོ་འདོད་དམ” ཞེས་འཁང་ར་བྱེད་མྱོང་།
ཆ་ལིས་ཁོའི་སྐད་ཆ་མཚམས་གཅོད་རྩིས་ཐེངས་མང་བྱས། སྐས་ཀ་འཛེག་སྐབས་ཁོས་
སྐད་ཆུང་ངུས་དངོས་སྦྱོང་སློབ་མའི་རྣ་རྩར “ངས་ཁྱོད་ལ་སྐད་ཆ་ཞིག་ཤོད་རྒྱུ་ཡོད” ཟེར།
ལེ་ཨོན་གྱི་སེམས་ལ “ཁོས་ཅི་ཞིག་ལ་དོགས་པ་བྱེད་བཞིན་པ་ཨེ་ཡིན”
ཁ་རྡིག་རྡིག་ཏུ་འཕག་པ་དང་སེམས་ནང་དོགས་པ་སྣ་ཚོགས་འཆར།
སྙམ། སྙིང་མཇུག་ཏུ་ཆ་ལིས་སྒོ་བརྒྱབ་སྟེ་ལེ་ཨོན་ལ་རུ་ཨང་དུ་འདྲ་པར་རྩེ་གྲ་ཞིག་lརྒྱག་པར་
གོང་ཚད་ག་ཚོད་ཡིན་མིན་རྩད་གཅོད་རྒྱུའི་རེ་བ་བཏོན། ཁོས་སྟོད་གོས་རྫབ་རིང་ནག་པོ་
གྱོན་པའི་པར་ཞིག་བཟའ་ཟླ་ལ་ལག་རྟགས་སུ་སྤྲད་དེ་ཁོ་མོ་ལ་མ་ཁྱབ་པ་མེད་པའི་སེམས་
ཁུར་མཚོན་པ་བྱེད་དགོས་སྙམ། འོན་ཀྱང་སྔོན་ལ་བསམ་བློའི་ནང་གདེང་ཚོད་ཡོད་པ་
བྱེད་དགོས་ལ། ལེ་ཨོན་ལ་མཚོན་ནའང་ཁོ་ཧ་ལམ་གཟའ་འཁོར་རེར་གྲོང་ཁྱེར་ནང་
ཐེངས་རེ་འགྲོ་བས་རྙོག་དྲ་ཅང་མེད་པར་སྙམ།
རྟག་པར་གྲོང་ཁྱེར་ནང་སོང་ནས་ཅི་བྱེད་ཀྱི་ཡོད་དམ། ཧའོ་མེ་ཡི་སེམས་ལ་དེ་ནི་ན་
གཞོན་ཚང་མར་ཡོད་པའི་ནད་གཞི་སྟེ། ཕོ་མོའི་འབྲེལ་བ་གང་བྱུང་བྱེད་ཀྱི་ཡོད་རེད་སྙམ།
འོན་ཀྱང་ཁོ་ནོར་བ་རེད། ལེ་ཨོན་ལ་གྲོང་ཁྱེར་ནང་དགའ་ས་དང་འགྲོ་ས་གང་ཡང་མེད།
དེ་ལས་ལྡོག་སྟེ་རྣམ་ཀུན་ལས་དེ་བས་སེམས་ནད་ཀྱིས་མནར་བའི་ངང་ཚུལ་གནས་མོ་ལེ་
ཧྥང་སོ་ཝ་ཡིས་བལྟས་པ་ཙམ་གྱིས་རྟོགས་ཐུབ། ཅིའི་ཕྱིར་ཞེ་ན། ཁོའི་སྡེར་མའི་ནང་གི་ཟ་
མ་ཟ་འཕྲོ་དུས་རྒྱུན་ལས་མང་དུ་སོང་ཡོད། གནས་ཚུལ་མང་ཙམ་རྟོགས་ཆེད་ཁོ་མོས་ཁྲལ་
དོན་ལས་བྱེད་པའི་ ་ས་ནས་ཤེས་ཐབས་བྱས། འོན་ཀྱང་པི་ནེ་ཡིས་སྤོབས་ཉམས་དང་བཅས་
ཁོ “ཉེན་རྟོག་ལས་ཁུངས་ཀྱིས་གླས་པའི་སོ་པ་མིན” ཞེས་བརྗོད།
དེ་ལྟར་ནའང་ལེ་ཨོན་ནི་རྒྱུན་དུ་རྐུབ་སྟེགས་ཀྱི་རྒྱབ་སྙེས་ལ་རྒྱབ་བསྙེས། ལག་པ་
གཉིས་བརྐྱངས་ཏེ་ཤབ་ཤུབ་ངང་མིའི་མི་ཚེ་ལ་སྙིང་པོ་མི་འདུག་ཅེས་འཁང་ར་བྱེད་པས།
པི་ནེ་ཡི་སྣང་བར་ཡང་ཁོ་དང་མཉམ་དུ་ཟ་མ་ཟ་རོགས་དེ་ཁྱད་མཚར་ཞིག་ཏུ་མཐོང་།
ཁྲལ་དོན་ལས་བྱེད་པ་ན་རེ། “དེ་ནི་ཁྱེད་རང་གིས་སྐྱིད་པོ་བྱེད་ས་མང་ཙམ་མ་བཙལ་
བའི་རྐྱེན་གྱིས་རེད” ཟེར།
“སྐྱིད་པོ་བྱེད་ས་ག་རེད་ཡོད་དམ།”
“གལ་ཏེ་ང་ཁྱེད་རང་ཡིན་ན། ངས་དཀྲུག་སྟེགས་ཤིག་འཚོལ་གྱི་རེད།”
དངོས་སྦྱོང་སློབ་མ་ན་རེ། “ཡིན་ནའི་ངས་གཞོགས་དཀྲུག་མི་ཤེས” ཟེར།
ཕ་རོལ་པོས་ཨོག་མ་བྱུག་བྱུག་བྱེད་བཞིན་ན་རེ། “དེ་ཡང་རེད” ཅེས་བརྗོད་པ་དང་།
ཁོའི་ཧོལ་རྒྱུག་གི་རྣམ་འགྱུར་ནང་དུ་བློ་ཡིད་ཚིམ་པའི་ཉམས་འགྱུར་ཞིག་འདྲེས་འདུག
མཇུག་འབྲས་མེད་པའི་བརྩེ་དུང་ལ་ལེ་ཨོན་ཡི་ཐང་ཆད། དེའི་ཁར་འགྱུར་ལྡོག་
གང་ཡང་མེད་པའི་འཚོ་བ་ལ་སྤྲོ་སྣང་ཕྲ་མོ་ཙམ་ཡང་མེད་ལ་ཕུགས་འདུན་གྱི་རྟེན་
སའང་མེད་པས། ཁོ་ལ་ཡི་མུག་གི་བསམ་པ་སྐྱེས། ཡུང་གྲོང་དང་ཡུང་གྲོང་གི་མི་ལ་སྙིང་
པོ་གཏན་ནས་མེད་པའི་སྣང་བ་འཆར་ཞིང་། སྐྱེ་བོ་ལ་ལ་དང་ཁང་པ་ལ་ལ་མཐོང་སྐབས་
ཁོ་སྐྱུགས་མེར་ལངས་ནས་ཚོད་འཛིན་མི་ཐུབ་པའི་ཚད་དུ་སླེབས། སྨན་གཉེར་དཀའ་
བཅུ་པ་ལ་མཚོན་ན་མི་གཞན་ལ་མཐུན་སྣང་ལེགས་ནའང་ཁོས་བཟོད་མི་ཐུབ། འོན་ཀྱང་
ཁོར་ཡུག་བརྗེ་པོ་རྒྱག་རྒྱུའི་བསམ་བློ་འཁོར་སྐབས། མ་འོངས་པའི་རེ་བའི་ཁྲོད་དུ་ཐེ་
ཚོམ་དང་དངངས་སྐྲག་ལངས།
དངངས་སྐྲག་དེ་མ་ཐག་འཚབ་འཚུབ་ཏུ་གྱུར། དེ་དུས་ཐག་རིང་གི་ཕ་རི་སི་ནས་ཁོ་
འབོད་བཞིན་པ་དང་། ཞབས་བྲོའི་མཚན་ཚོགས་ཀྱི་རོལ་དབྱངས། ཞལ་ཤོབ་ལ་དགའ་
བའི་གཞོན་ནུ་མ་ཚོའི་དགོད་སྒྲ་ལྷང་ལྷང་རྣ་བར་གྲག མ་གཞི་ནས་དེ་གར་ཁྲིམས་ལུགས་
ཀྱི་སློབ་ཚན་སྦྱངས་ཟིན་པ་བྱ་རྩིས་ཡོད་པས་ན། ད་ལྟ་མི་འགྲོ་བ་ཅི་ཡིན་ནམ། མི་འགྲིག་
པ་ཅི་ཡོད་དམ་སྙམ། དེས་ན་ཁོས་བསམ་བློའི་ནང་ལས་སྟ་གོན་བྱེད་འགོ་ཚུགས། དང་ཐོག་
ཁོས་དེ་གར་ཅི་ཞིག་བྱེད་དགོས་མིན་བསམ་བློ་བཏང་། ཁོས་འཆར་སྣང་ཁྲོད་དུ་དེ་གར་སོ་
སོ་ལ་སྡོད་ཁང་ཞིག་བཀོད་སྒྲིག་བྱས། ཁོ་སྒྱུ་རྩལ་མཁས་ཅན་ཞིག་གི་འཚོ་བ་བསྐྱལ། ཨོག་
ལེན་སྦྱངས། མལ་གོས་ཤིག་དང་། ཞྭ་མོ་ལྕེ་ལྷེབ་ཅན་ཞིག ཚོས་གཞི་སྔོན་པོའི་དར་སི་སྤུ་
མའི་འདྲུད་ལྷམ་ཆ་གཅིག་བཅས་བཀོད་སྒྲིག་བྱས། ཁོས་འཆར་སྣང་ཁྲོད་དྲོད་ཐབ་ཀྱི་ཐོད་
དུ་ཀུ་རུ་ཁ་བྱས་ཏེ་བཀལ་བའི་རལ་གྲི་དང་། དེའི་ཐོད་དུ་བཀལ་བའི་ཀ་ལི་དང་ཨོག་ལེན་ལ་ལྟད་མོ་བལྟས།
རྙོག་དྲ་ཆེ་ཤོས་ནི་ཡུམ་ཆེན་གྱི་ཆོག་མཁན་ཐོབ་དགོས། འོན་ཀྱང་ཁོའི་སྣང་བར་དེ་
ལས་རྒྱུ་མཚན་ལྷག་པ་ཞིག་མེད། ཁོའི་འགོ་ཁྲིད་ཀྱིས་ཀྱང་ལས་དོན་ཁང་གཞན་དག་དུ་
ཚོད་ལྟ་བྱེད་དགོས་པའི་ཁ་ཏ་བྱེད་མྱོང་ཞིང་། དེ་གར་ཁོ་རང་ལ་འཕེལ་རྒྱས་ཀྱི་མདུན་
ལམ་ལེགས་པ་ཡོད་པའི་ངོས་འཛིན་དང་སློབ་གསོ་བརྒྱབ། ཕྱོགས་གཉིས་ལ་མི་ཡོ་བའི་
ཐབས་ཤེས་བཟང་ཤོས་ནི་དངོས་སྦྱོང་སློབ་མ་རིམ་པ་གཉིས་པའི་ལས་གནས་ཤིག་འཚོལ་
རྒྱུ་དེ་ཡིན་པས་འཚོལ་རྩིས་བྱས་ཀྱང་ལམ་ལྷོངས་མ་བྱུང་། མཐར་ཁོས་ཡུམ་ཆེན་ལ་
འཕྲིན་ཡིག་རིང་པོ་ཞིག་བྲིས་ཏེ་ཁོ་ལམ་སེང་ཕ་རི་སི་རུ་འགྲོ་དགོས་པའི་རྒྱུ་མཚན་ཞིབ་
ཕྲ་བཤད་པས་ཁོང་གི་མོས་མཐུན་ཐོབ།
དོན་དུ་ཁོ་ལ་སེམས་འཚབ་གཏན་ནས་མེད། ཟླ་བ་གཅིག་ཧྲིལ་པོ་ཨི་ཝེལ་གྱིས་ཉིན་
ལྟར་ཁོའི་སྒམ་ཆེ་འབྲིང་ཆུང་གསུམ་དང་། འབོག་འགྲིལ་ཆེ་འབྲིང་ཆུང་གསུམ་ཡུང་གྲོང་
ནས་རུ་ཨང་བར་ཕར་དབོར་ཚུར་དབོར་བྱེད་རོགས་བྱས་པ་དང་། ལེ་ཨོན་སོ་སོས་གྱོན་
གོས་མང་པོ་ཞིག་ཉོས།
སྒྲོམ་ལྡན་པའི་རྐུབ་སྟེགས་གསུམ་བཟོས། གྲུའུ་ཙིའི་ཨ་ཅོར་སྦབ་ཆ་གཅིག་ཉོས་པ་
སོགས་མདོར་ན་འཛམ་གླིང་བསྐོར་ནའང་སྤྱད་མི་ཚར་བའི་ཅ་དངོས་གྲ་སྒྲིག་ཟིན་ནའང་།
ཁོས་གཟའ་འཁོར་གཅིག་མིན་གཉིས་མིན་ཕྱིར་འགྱངས་པས་ཡུམ་ཆེན་གྱི་ཡི་གེ་ཐེངས་
གཉིས་པ་འབྱོར་ནས་ད་ནི་མགྱོགས་ཙམ་མ་སོང་ན་གུང་གསེང་གོང་ལ་ཡིག་རྒྱུགས་
འཕྲོད་ཀྱི་མ་རེད་ཅེས་འདེད་སྐུལ་མ་བྱས་བར་བསྡད།
མཐར་ཕན་ཚུན་འཐམ་རེས་དང་འོ་སྦྱར་ཏེ་ཁ་གྱེས་པའི་དུས་ཚོད་སླེབས་སོང་།
ལྕམ་སྐུ་ཧའོ་མེ་ངུ་འཆོར་བ་དང་། ཀྲུ་སི་ཐེན་ཡང་མཆི་མ་ཤོར། ཧའོ་མེ་ནི་ཕོ་ཁྱོ་ག་ཡིན་
པས་སེམས་ཀྱི་འགྱུར་ལྡོག་ཕྱི་ནས་མངོན་མི་ཐུབ་ཀྱང་ལེ་ཨོན་ལ་ཏཱ་ཡི་འཁུར་རོགས་
བྱས་ཏེ་རང་ཉིད་ངོ་མས་ཁོ་གཞུང་ཕྱོགས་དཔང་མིའི་ལྕགས་ཁྲའི་སྒོ་འགྲམ་བར་སྐྱེལ་མ་
བྱས། གཞུང་ཕྱོགས་དཔང་མིས་བདག་ཉིད་ཀྱི་ཤིང་རྟ་འཁོར་ལོས་ལེ་ཨོན་གྲོང་ཁྱེར་རུ་
ཨང་བར་སྐྱེལ་མ་བྱས། ལེ་ཨོན་ཐོན་ཁར་དུས་ཚོད་ཕྲན་བུ་ཡོད་པས་སྐུ་ཞབས་བྷོ་ཝ་རི་
ལ་གྱེས་མཇལ་ཞུ་བར་སོང་། ཁོ་སྐས་མགོར་འབྱོར་སྐབས་རེ་ཞིག་ལངས་ཏེ་སྡོད་དགོས་
བྱུང་། དངངས་སྐྲག་གིས་དབུགས་རྔུབ་གཏོང་དཀའ་བས། ཁོ་ཁང་པའི་ནང་འཛུལ་མ་ཐག་
ལྕམ་ཆུང་བྷོ་ཝ་རི་ཡར་ལངས།
ལེ་ཨོན་ན་རེ། གུས་པ་ཡིན། སྔར་བཞིན་གུས་པ་ཡིན་ཟེར།
ངས་སྔ་ས་ནས་ཤེས་བྱུང་། ཁོ་མོས་མ་མཆུ་ལ་སོ་བཏབ་ཙམ་བྱས། ཁྲག་རླུང་སྟོད་
ལ་འཚངས་པས་བཞིན་རས་དམར་པོ་ཆགས། སྐྲ་རྩ་ནས་སྟོད་གོས་ཀྱི་གོང་བའི་བར་གྱི་
ཤ་མདོག་ཚང་མ་ཨུག་ཆོས་མེ་ཏོག་ལྟར་དུ་གྱུར། ཁོ་མོ་འགྲེང་པ་ལས་གཡོ་འགུལ་མི་བྱེད་
པར་དཔུང་པ་གྱང་སྐྱོར་པང་ལེབ་ལ་བསྙེས།
སྐུ་ཞབས་ཁོང་བཞུགས་མེད་དམ།
ཁོང་ཕྱི་ལ་ཕྱིན་སོང་།
ཁོ་མོས་སླར་ཡང” ཁོང་ཕྱི་ལ་ཕྱིན་སོང” ཟེར།
རེ་ཞིག་སྨྲ་བ་མེད་པར་ལུས། ཁོང་གཉིས་ཕན་ཚུན་ཅེར་བ་དང་། གཉིས་ཀའི་བསམ་
བློ་གཅིག་མཚུངས་ཀྱི་བློ་མི་བདེ་བའི་ཁྲོད་ལངས་འཇགས་རྒོད་པའི་བྲང་ཁོག་གཉིས་དང་
འདྲ་བར་ལྷན་དུ་འདྲེས་ནས་མཉམ་དུ་དམ་པོར་སྦྱར།
ལེ་ཨོན་ན་རེ། “ངས་པེལ་ཐེ་ལ་འོ་ཞིག་སྦྱོར་བར་འདོད” ཟེར།
ཨི་མ་སྐས་ཀ་སེའུ་ཁ་ཤས་བབ་སྟེ་ཧྥེ་ལི་ཞི་འབོད་པར་སོང་།
ཁོས་མྱུར་དུ་མཐའ་འཁོར་ལ་མིག་གིས་མྱུལ་ཙམ་བྱས། འདྲེན་བྱེད་ཀྱི་མདའ་མོ་གྱང་
ལྡེབས་དང་། སྒྲོམ་སྐྱོར་དང་། དྲོད་ཐབ་བཅས་ཀྱི་ཐོག་བྲལ་མི་བྲ་བའི་ངང་ཕོག་པའི་ཚེ་དེ་
དག་ནང་འཛུལ་རྒྱུ་བྱུང་ན། དེ་དག་ཐམས་ཅད་མཉམ་དུ་སྡོགས་རྒྱུ་བྱུང་ན་ཅི་མ་རུང་སྙམ།
ཨི་མ་ཁང་པའི་ནང་འཛུལ་ཡོང་བ་དང་། གཡོག་མོས་པེལ་ཐེ་ལག་པ་མཐུད་ནས་
འཁྲིད་ཡོད། པེལ་ཐེས་མགོ་རྟིང་ལོག་པའི་རླུང་འཁོར་ཞིག་སྐུད་པར་བཏགས་ནས་འདྲུད་
ཡོང་། ལེ་ཨོན་གྱིས་བུ་མོ་ཆུང་ཆུང་གི་མགྲིན་པར་ཡང་ནས་ཡང་དུ་འོ་སྦྱོར་བཞིན།
སྡོད་ཨང་། གཅེས་ཕྲུག སྡོད་ཨང་བརྩེ་བའི་བུ་མོ་སྡོད་ཨང” ཟེར། དེ་རྗེས་ཁོས་ཕྲུ་
གུ་ཕྲུ་གུའི་ཨ་མར་སྤྲད།
ཕྲུ་གུའི་ཨ་མ་ན་རེ། “ཁྲིད་སོང” ཟེར།
ཁང་པའི་ནང་ཁོ་གཉིས་གཅིག་པུ་ལྷག
ལྕམ་ཆུང་བྷོ་ཝ་རི་ཁ་ཕྱིར་སློག་ནས་ངོ་གདོང་སྒེའུ་ཁུང་གི་ཤེལ་སྒོ་ལ་བསྙེས། ལེ་ཨོན་
གྱི་ལག་ཏུ་ཞྭ་མོ་ལྕེ་ལྷེབ་ཅན་ཞིག་ཐོགས་ཡོད་པ་དེས་སོ་སོའི་འཕོངས་ཀྱི་གོང་ནས་འོག་བར་དལ་བུར་རྡེབ།
ཨི་མ་ན་རེ། ཆར་པ་འབབ་ས་རེད་ཟེར།
ཁོ་ན་རེ། ཕྱི་གོས་གྱོན་ཡོད་ཟེར། ཨ་ལས།
ཁོ་མོ་ཁ་ཚུར་འཁོར་བ་དང་མགོ་བོ་སྨད་དེ་མདུན་དུ་བལྟ། ཉི་འོད་ཁོ་མོའི་དཔྲལ་
མགོར་ཕོག་པས་གཡང་ཊི་ལ་ཉི་འོད་ཕོག་པ་ལྟར་ཁོ་མོའི་སྨིན་དཀྱུས་འཁྱོག་པོ་གསལ་
བར་འཆར། ཨི་མ་ཡིས་གནམ་སའི་དབར་ནས་ཅི་ཞིག་མཐོང་མིན་དང་། ཁོ་མོའི་སེམས་
ནང་ཅི་ཞིག་འཆར་མིན་སུས་ཀྱང་བརྗོད་མི་བྲ།
ཁོས་ཤུགས་རིང་ཞིག་འཐེན་ཏེ་འོ་ན་རྗེས་སུ་མཇལ་ཡོང་ཟེར།
ཁོ་མོས་གློ་བུར་དུ་མགོ་བོ་བཏེགས།
ལགས་སོ། །རྗེས་སུ་མཇལ་ཡོང…ག་ལེ་ཕེབས་ཟེར།
ཁོ་གཉིས་ཁ་སྤྲོད་དུ་མདུན་དུ་བཅར་བ་དང་ཁོས་ལག་པ་བརྐྱངས། མོས་ཅུང་ཙམ་ནེམ་ནུར་གྱིས།
འོ་ན་དབྱིན་ཇི་བའི་ལུགས་སྲོལ་ལྟར་ཡིན་ནོ” ཞེས་ལག་པ་བརྐྱངས་པ་དང་ཨུ་
ཚུགས་ཀྱིས་འཛུམ་ཙམ་བྱས།
ཁོ་སོ་སོའི་མཛུབ་མོས་ཁོ་མོའི་ལག་པ་བཙིར་སྣང་བྱུང་བ་དང་སྦྲགས་ཁོའི་ཚེ་སྲོག་
ཧྲིལ་པོ་ཡང་གཤེར་ཁུར་གྱུར་ནས་ཁོ་མོའི་སྦར་མཐིལ་ནང་བཞུར།
དེ་ནས་ཁོས་ལག་པ་གློད། ཁོ་གཉིས་སྔར་བཞིན་ཕན་ཚུན་ལྟ་རེས་བྱེད་བཞིན་ཁོ་དེ་ནས་ཁ་བྲལ།
ཁོ་སྔོ་ཚལ་ཚོང་ཁང་འགྲམ་དུ་སླེབས་སྐབས་སླར་ཡང་འགྲོ་མཚམས་བཞག ཀ་བ་
ཞིག་གི་ཕག་ཏུ་གབ་ནས་ཁང་པ་དཀར་པོ་དང་ཁྲ་ཡོལ་ལྗང་ཁུ་བཞི་པོ་དེར་མཐའ་མཇུག་
གི་ཐེངས་ཤིག་ལྟ་དགོས་སྙམ། གཟིམ་ཆུང་གི་སྒེའུ་ཁུང་འགྲམ་དུ་མིའི་གྲིབ་གཟུགས་ཤིག་
ཡོད་པ་ལྟར་དུ་སྣང་ཞིང་། ཁྲ་ཡོལ་བྱེད་པོ་མེད་པར་རང་བཞིན་དུ་ཨ་ལོང་ལས་གྲོལ་བ་
ཇི་བཞིན་ལྷུག་ལྷུག་པོར། སུལ་རིས་ཤིག་གེར་དལ་བུར་འགུལ། དེ་མུར་སུལ་རིས་ཡོངས་
རྫོགས་ཕྲིག་གེར་བརྡལ། ཁྲ་ཡོལ་ཐང་ཤ་ཆོད་རྗེས་འགུལ་ཙམ་ཡང་མི་བྱེད་པ་དེ་ནི་རྡོ་ཐལ་
ལས་བགྱིས་པའི་གྱང་ཞིག་དང་འདྲ། ལེ་ཨོན་རྒྱུག་ཤར་གློད།
ཁོའི་སྦྱིན་བདག་གིས་ཤིང་རྟ་འཁོར་ལོ་ལམ་ཟུར་དུ་བཀག་ཡོད་པ་དང་། དེའི་
འགྲམ་དུ་རས་དཀྱུས་མའི་པང་རས་དཀྲིས་པའི་སྐྱེས་པ་ཞིག་གིས་རྟ་འཇུས་ནས་ཡོད་པ་
རྒྱང་རིང་པོ་ནས་རིག ཧའོ་མེ་དང་སྐུ་ཞབས་ཅེ་ཡོ་མན་གཉིས་ཁ་བརྡར་བཞིན་ཁོ་སྒུག་
ནས་བསྡད་འདུག་ང་ལ་འཐམ་ཞིག་ཅེས་སྨན་གཉེར་དཀའ་བཅུ་པས་རྗོད་སྐབས་འདྲེན་བྱེད་མཆི་
མས་གང་འདུག་འདི་ཁྱོད་རང་གི་ཏཱ་ཡི་རེད། གྲོགས་པོ་བཟང་པོ། མ་འཁྱགས་པ་གྱིས།
གཟུགས་པོར་ཅ་ག་གྱིས་ཟེར།
གཞུང་ཕྱོགས་དཔང་མིས་འགྲིག་སོང་། ལེ་ཨོན། ད་ཤིང་རྟར་འཛེགས་ཤིག” ཟེར།
ཧའོ་མེ་འདག་འགོག་པང་ལེབ་འགྲམ་དུ་སྐེད་པ་གུག་གུག་ངང་ལངས། སྐད་ཆ་
ཚིག་རེ་རྗོད་སྐབས་མགྲིན་པ་ཐེངས་རེ་བརྣངས། མཐར “ཕེབས་ལམ་བདེ་བགྲོད་ཡོང་བ་
ཤོག”ཅེས་ཁ་ནས་ཐོན་ཙམ་བྱུང་།
“བཞུགས་གདན་འཇགས། རྗེས་སུ་མཇལ་ཡོང” ཞེས་དང་སྐུ་ཞབས་ཅེ་ཡོ་མན་གྱིས་ད་འགྲོ་ཟེར།
ཁོང་གཉིས་རྡོག་ཐོན་བྱས། ཧའོ་མེ་ཡང་ཁྱིམ་དུ་ལོག ལྕམ་ཆུང་བྷོ་ཝ་རིས་ལྡུམ་ར་ལ་
གཏད་པའི་སྒེའུ་ཁུང་ཕྱེ་ནས་གནམ་གཤིས་ལ་ལྟ་ཙམ་བྱས།
ནུབ་ཕྱོགས་ཀྱི་རུ་ཨང་ཕྱོགས་སུ་སྤྲིན་ནག་རབ་ཏུ་འཁྲིགས་ནས་ལང་ལོང་གཡོ། མཚོ་
འཁོར་ལྟ་བུའི་རླབས་ཕྲེང་ནག་པོ་རིམ་པ་དུ་མའི་ཕག་ནས་མཐོན་པོར་བཀལ་བའི་གསེར་
གྱི་ཕུབ་དང་འདྲ་བའི་ཉིན་བྱེད་ཀྱི་ཟེར་བརྒྱ་ལྷམ་ལྷམ་དུ་འབར་བ་ནི་ཕུབ་ཀྱི་སྟེང་དུ་ཟུག་
པའི་གསེར་གྱི་མདའ་མོ་དང་མཚུངས། འོན་ཀྱང་ཕྱོགས་གཞན་གྱི་ནམ་མཁའ་ནི་སྟོང་
ཞིང་གཡའ་དག་པ་དཀར་ཡོལ་ཞིག་དང་མཚུངས། ལྷགས་པ་ཆེན་པོ་ཞིག་ལྡང་བས་སྦྱར་
སྡོང་གི་སྐེད་པ་སྒུལ། གློ་བུར་དུ་སྤྲིན་ཆར་དུམ་བུ་ཞིག་ཤག་སྒྲ་དང་བཅས་ལྗོན་ཤིང་གི་ལོ་
མའི་ཐོག་བབ། དེ་རྗེས་སླར་ཡང་ཉི་མ་བསྟན། བྱ་མོས་བྱ་སྐད་ཀོ་ཀོ་སྒྲོག ཁང་བྱིའུ་དག་
ནི་ལྗོན་ཤིང་རློན་པའི་ཁྲོད་དུ་གཤོག་པ་རྡེབ། བྱེ་མའི་སྒང་གི་འཁྱིལ་ཆུ་ཐུར་དུ་བཞུར་ནས་
ཚེར་ལྡན་ཚོས་སེར་སྡོང་པོའི་མེ་ཏོག་གི་འདབ་མ་ཟིང་སྐྱ་མཉམ་དུ་འཁྱེར།
ཁོ་མོའི་སེམས་ལ “ཨ་ཙི། ཁོང་ཐག་རིང་པོར་སླེབས་ཟིན་ཡོད་ཀྱི་རེད་ཨང” སྙམ།
སྐུ་ཞབས་ཧའོ་མེ་ནི་སྔར་རྒྱུན་ལྟར་ཆུ་ཚོད་དྲུག་དང་ཕྱེད་ཀར་དགོང་ཟས་ཟ་སྐབས་
འབྱོར། ཁོ་གདན་དུ་འཁོད་རྗེས་ན་རེ།
འོ་ཡ། ང་ཚོས་ང་ཚོའི་ན་གཞོན་གཞི་ནས་ཕེབས་སྐྱེལ་ཞུས་ཟིན་པ་རེད་ཨང” ཟེར།
སྨན་པས “གཞི་ནས་ཕེབས་སྐྱེལ་ཞུས་ཟིན་ཟེར།
སྨན་པ་མར་བསྡད་རྗེས་ཁ་ཕྱིར་འཁོར་ནས “ཁྱེད་ཚོའི་ཁྱིམ་ལ་གནས་ཚུལ་གཞན་
དག་ལྷགས་མ་སོང་ངམ” ཞེས་དྲིས།
“དོན་དག་ཆེ་བ་གང་ལྷགས་མ་སོང་། ངའི་བཟའ་ཟླ་དེ་རིང་ཕྱི་དྲོ་སེམས་པ་ལྷིང་
མི་འཇགས། ཁྱེད་རང་གིས་ཤེས་གསལ་ལྟར་བུད་མེད་ཟེར་བ་དེ་དོན་དག་ཆུང་ཆུང་རེས་
ཀྱང་མི་སྐྱིད་པ་བཟོ། ལྷག་དོན་དུ་ངའི་ཁྱིམ་ཐབ་མ་དེ་འདྲ་རེད། གལ་ཏེ་ཁྱོད་ཀྱིས་ཁོང་
ཚོའི་བྱེད་སྟངས་ལ་འཁང་ར་བྱས་ནའང་མི་ཕན། ཁོང་ཚོའི་ཀླད་པའི་དབང་རྩ་གྲུབ་ཚུལ་ང་ཚོ་ལས་སྐྱོ།
ཆ་ལི་ན་རེ། ལེ་ཨོན་ཁོང་སྙིང་རྗེ། ཁོང་ཕ་རི་སིར་འབྱོར་རྗེས་འཚོ་བ་གང་འདྲ་བྱེད་
དམ།…གོམས་ཨེ་ཡོང་ཟེར།
ལྕམ་ཆུང་བྷོ་ཝ་རི་དབུགས་རིང་ཞིག་འཆོར།
སྨན་གཉེར་དཀའ་བཅུ་པས་མཆིལ་མ་མིད་ཁྱུར་གཏོང་བཞིན “མགྲོན་ཁང་གི་
གནས་པོས་ཁ་ལག་ཡག་པོ་བཟོས་ཏེ་ཁོང་ལ་སྟེར་གྱི་རེད། ད་དུང་གདོང་སྦག་ཞབས་བྲོའི་
འདུ་ཚོགས་དང་། ཨ་རག་ཤན་པིང་ཡོད་རེད། འཚོ་བ་སྐྱིད་ཤང་ཡོང་བར་ངས་ཁས་བླང་ཆོག་ཟེར།
སྐུ་ཞབས་བྷོ་ཝ་རི་ན་རེ། “སྤྱོད་པ་སྤྱི་རྟོལ་ཅན་དེ་འདྲ་མ་རེད་ཅེས་དགག
སྐུ་ཞབས་ཧའོ་མེ་ཡིས་དེར་མཐུད་དེ “ང་ཡང་ཡིད་ཆེས་ཡོད། མ་གཞི་མི་གཞན་གྱིས་
གཡོ་ཅན་ཟོལ་ཟོབ་རེད་ཅེས་གཤེ་བར་དོགས་པས་ཁོ་པ་ཚོ་དང་མཉམ་དུ་སྤྱི་རྟོལ་གྱི་སྤྱོད་
པ་མ་བཟུང་ཀ་མེད་རེད། ཨ་ཙི། སྤྱི་རྟོལ་ཅན་གྱི་གཞོན་ནུ་སློབ་མ་དེ་དག་ལཱ་ཋིན་སྡེ་ཁུལ་
གྱི་གར་མ་དེ་དག་དང་མཉམ་དུ་སྐྱེལ་བའི་འཚོ་བ་ཅི་འདྲ་ཞིག་མེད་དམ། དེའི་ཁར་ཁོང་
ཚོ་ཕ་རི་སིར་སྣང་དག་མེད། ཁོང་ཚོར་བག་མེད་རྣམ་གཡེང་ལ་རོལ་བའི་འཇོན་ཐང་ཕྲན་
བུ་ཡོད་པ་ཙམ་གྱིས་མཐོ་རིམ་སྤྱི་ཚོགས་ཀྱིས་ཁོང་ཚོར་སྣེ་ལེན་བྱེད་སྲིད། ཐ་ན་སན་སི་རི་
ཨེར་མན་གྲོང་ཁྱེར་ཉེ་འདབས་ཀྱི་སྐུ་དྲག་བུད་མེད་ཚོ་ཁོང་ཚོར་སེམས་ཤོར་སྲིད་པས་དེ་
དུས་ཁོང་ཚོ་ལ་མཐོ་རིམ་མི་དྲག་དང་ཉེ་འདྲིས་ཀྱི་གོ་སྐབས་ཐོབ་ཀྱི་ཡོད།”
ཨེམ་རྗེ་ན་རེ། “འོན་ཀྱང་ང་ནི་ཁོང་ཕ་གིར………སེམས་ཁྲལ་ཞིག...
སྨན་གཉེར་དཀའ་བཅུ་པས་ཁོའི་སྐད་ཆ་མཚམས་བཅད་དེ “ཁྱེད་རང་བདེན། དེ་
ནི་བྱ་བའི་ངོས་གཞན་ཞིག་རེད། དེ་དུས་ལག་པས་དངུལ་ཁུག་དམ་པོར་མ་བཟུང་ཀ་
མེད་རེད། དཔེར་ན། ཁྱེད་ལ་སྤྱི་གླིང་ནང་དུ་མི་ཞིག་ཐུག་པ་དེ་གྱོན་གོས་ལེགས་ལ་ཐ་ན་
གཟེངས་རྟགས་ཀྱང་བཏགས་ཡོད་པས། ཉིད་ཀྱི་སེམས་ལ་དེ་ནི་ཕྱི་འབྲེལ་དཔོན་རིགས་
ཤིག་རེད་སྙམ། ཁོ་པ་ཚུར་ཡོང་ནས་ཁྱོད་ལ་དྲི་རྨེད་བཏང་། དེ་དང་ངོ་ཤེས་བསྒྲིགས། ཐ་
མག་སྤྲད། ཁྱོད་ལ་ཞྭ་མོ་སྒྲུག་རོགས་བྱས། དེ་ནས་འབྲེལ་འདྲིས་ཇེ་དམ་དུ་སོང་རྗེས་ཁོས་
ཁྱོད་རང་ཁོ་ཧྥེའི་ཇ་ཁང་དུ་འཁྲིད། ཁྱོད་རང་ཁོང་གི་གྲོང་གསེབ་ཏུ་ཡོད་པའི་སྤྲོ་ཁང་དུ་
འཁྲིད། ཁྱོད་རང་ཕྲན་ཙམ་བཟི་མཚམས་མི་འདྲ་མིན་ངོ་ཤེས་སུ་བཅུག དོན་དུ་དེའི་གྲས་
ཀྱི་དུས་ཚོད་མང་ཆེ་བ་ནི་ཁྱོད་རང་གི་དངུལ་ལོར་འཕྲོག་བཞིན་པ་དང་། ཡང་ན་ཁྱོད་
རང་རྫབ་དོང་ནང་འཐེན་བཞིན་ཡོད” ཟེར།
ཆ་ལི་ན་རེ། “དེ་རང་རེད། འོན་ཀྱང་ང་སེམས་ཁྲལ་ཆེ་ཤོས་ནི་ཁོང་ཚོ་ནད་ཀྱིས་
མནར་བར་དོགས། འདར་ནད་ནི་ཞིང་ཆེན་གཞན་དག་གི་སློབ་མ་ལ་ལྷག་པར་སྡང་བ་ཞིག་རེད” ཟེར།
ཨི་མ་འཁྲུག་འཁྲུག་ཏུ་འདར། སྨན་གཉེར་དཀའ་བཅུ་པ་ན་རེ། “དེ་ནི་ཟས་རིགས་
མ་འཕྲོད་པས་ལགས། ད་དུང་གྲོན་ཆུང་བསྲི་ཚགས་བྱས་དྲགས་པ་ལས་ཐོན་པའི་དང་
ཁ་མེད་པ་དེ་རེད། དེའི་ཁར་ཕ་རི་སིའི་འཐུང་ཆུ་གང་འདྲ་ཡིན་མིན་ཁྱེད་རང་གིས་ཤེས་
གསལ་རེད། བཟའ་ཁང་གི་ཟས་རིགས་ཚང་མར་སྨན་སྣ་འདེབས་པས་བཟས་རྗེས་ཚ་བ་
རྒྱས་པར་བྱེད། དེས་ན་ཇི་ལྟར་ནའང་ཁྱིམ་གྱི་ཚགས་ཤའི་ཀྲུམ་ཁུ་ཞིག་ལ་མི་དོ། བདག་ནི་
ག་དུས་ཡིན་ནའང་གོང་ཁེ་ལ་གྲོད་པ་རྒྱགས་ཐུབ་པའི་ཟས་རིགས་ལ་དགའ་པོ་ཡོད། དེ་ནི་
འཕྲོད་སྦྱོར་ལའང་ཕན་པ་ཞིག་རེད། དེར་བརྟེན། ང་རུ་ཨང་དུ་སྨན་གཉེར་དཀའ་བཅུ་པ་
སྦྱོང་སྐབས་ཞག་སྡོད་སློབ་གྲྭར་སྡོད་པ་དང་རྒན་ལགས་དང་ལྷན་དུ་ཟ་མ་ཟོས་མྱོང” ཟེར།
ཁོས་དེ་ལྟར་འུད་ཤོབ་དང་བརྒྱ་བཤད་སྟོང་བཤད་ཀྱིས་སོ་སོའི་དགའ་སྡང་ལ་སོགས་
རྫོགས་རྒྱུ་མེད་པ་བཤད། མཐར་ཀྲུ་སི་ཐེན་ཁོ་པ་ཁྱིམ་དུ་སྒོ་ངའི་གསེར་རིལ་བཏབ་པའི་
འོ་མངར་སྦྱོར་རྟ་བྱེད་པར་སྐད་གཏོང་བར་ཡོང་བས། ཁོ་ན་རེ། “ངལ་གསོ་སྐར་མ་གཅིག་
ཀྱང་མི་སྟེར། ག་དུས་ཡིན་ནའང་ཁང་པའི་ནང་བཅུག་ནས་ཕྱི་ལ་འགྲོ་རུ་མི་འཇུག རྟ་
ཟོག་སེམས་ཅན་ཇི་བཞིན་ཁྲག་དང་རྔུལ་ཆུ་འདོན་རྒྱུ་ཁོ་ན་ལས་མ་འདས། ལས་དབང་
དམན་པ་ལ་ཨང” ཞེས་འཁང་ར་བྱས།
ཁོ་ཡར་ལངས་ཏེ་སྒོ་འགྲམ་དུ་སླེབས་རྗེས་ཁོ་ན་རེ། བཀའ་འདྲི་ཞུ་རྒྱུ་བརྗེད་འདུག
གསར་འགྱུར་གསན་ཨེ་བྱུང་ཞེས་དྲིས།
ག་རེའི་གསར་འགྱུར།
ཨོ་མུས་སྨིན་མ་བསྡུས་ཏེ་ནན་ཏན་ངང་གོ་ཐོས་ལ་སའེ་ནེ་གཙང་པོའི་སྨད་རྒྱུད་
ཀྱི་ཞིང་ལས་འགྲེམས་ཚོགས་འདི་ལོ་ཡུང་གྲོང་དུ་གཉེར་གྱི་རེད་ཟེར། གསར་འགྱུར་གང་སར་ཁྱབ་པ་མ་ཟད།
དེ་རིང་ཞོགས་པ་ཚགས་པར་ཐོག་ལའང་དེ་ལྟར་རགས་ཙམ་འཁོད་
འདུག ས་ཁུལ་འདི་གའི་ངོས་ནས་བརྗོད་ན་དེ་ནི་དོན་ཆེན་ཨང་དང་པོ་དེ་རེད། དེའི་སྐོར་
རྗེས་སུ་གླེང་བར་བྱ། ངས་མཐོང་གི་འདུག སྒྲོན་མེ་སྤོར་མི་དགོས། ཀྲུ་སི་ཐེན་གྱིས་ལྒང་བཞུ་འཁྱེར་འདུག་ཟེར།
བདུན། ཨི་མ་ལ་མཚོན་ན་ཉིན་གཉིས་པ་ནི་སྤྲོ་སྣང་མེད་པའི་ཉིན་མོ་ཞིག་རེད། ཐམས་ཅད་
ཆར་མུན་གྱི་ཀློང་དུ་ཚུད་པ་ཇི་བཞིན་ཕྱི་སྣོད་ཀྱི་འཇིག་རྟེན་སྨུག་སྤྲིན་གྱིས་འཐིབས་དང་
འདྲ་ལ་ནང་སེམས་ཀྱི་གདུང་བ་ལྷག་པར་ཟབ། ཤུགས་མེད་པའི་འུར་སྒྲ་ནི་དགུན་རླུང་གིས་
གཙེས་པའི་གྱང་རོ་ཞིག་དང་མཚུངས། དེ་ནི་དཔེར་ན་འདས་ཟིན་པའི་དུས་ཚོད་བསྐྱར་
དུ་ལོག་ཐབས་མེད་པའི་འཁྲེན་སེམས་དང་། དོན་ཆེན་བསྒྲུབས་ཟིན་མཚམས་ཀྱི་སེམས་
ཤུགས་ཡོངས་སུ་ཉམས་པ། རྒྱུན་གཏན་གྱི་བྱ་སྤྱོད་ལ་གློ་བུར་བར་ཆད་བྱུང་བའམ། ཡང་ན་
ཟད་མཐའ་མེད་པའི་ཡོ་ལང་གློ་བུར་དུ་འཇགས་པའི་གདུང་བ་ལྟ་བུ་ལགས། དེ་ཡང་སྔོན་
ཆད་ཝོ་པི་སྶ་ནས་ཁྱིམ་དུ་འབྱོར་རྗེས་ཕོ་མོ་ཆ་འཁྲབ་ཞབས་བྲོའི་སྐྱེན་འགྱུར་སྔར་ལྟར་ཀླད་
པའི་ནང་འཁོར་བཞིན་ཡོད་ནའང་། ཁོ་མོ་ཡིད་སེམས་མི་བདེ་ལ། རེ་མེད་སྤོབས་མེད། ཐ་ན་
བསམ་རྒྱུ་དྲན་རྒྱུའང་མེད་པར་གྱུར། ལེ་ཨོན་ཁོ་མོའི་ཡིད་ཀྱི་ཡོལ་གོར་སླར་ཡང་འཆར་བ་
དེ་ནི་སྔར་བས་བླ་ན་མེད་པ། གཟི་བྱིན་དང་ལྡན་པ། བྱམས་བརྩེས་ཕྱུག་པ་ཞིག་དང་། སྔར་
བས་རབ་རིབ་ཅིག་ཏུ་གྱུར། ཁོ་འདི་ནས་སོང་ནའང་མོ་དང་ཁ་འབྲལ་མེད་དེ། ཁོ་སྔར་བཞིན་
ཁང་པའི་ནང་ཡོད་པ་དང་། ཁང་པའི་གྱང་གི་ལྡེབས་སུ་ཁོའི་གཟུགས་བརྙན་འགོས་པ་ལྟར་
སྣང་། ཁོ་མོའི་འདྲེན་བྱེད་གཉིས་ཁོས་བསྐྱོད་མྱོང་བའི་ས་གདན་དང་། ཁོ་སྡོད་མྱོང་བའི་རྐུབ་
སྟེགས་སྟོང་པ་ལས་འབྲལ་མི་བཟོད། ཆུ་མོ་ལྷུང་ལྷུང་འབབ། རྦ་རླབས་ཕྱི་མས་རྦ་རླབས་སྔ་
མ་འདེད་བཞིན་འོད་ཀྲིག་ཀྲིག་གི་རགས་ངོས་ནས་ཅི་དགར་རྒྱུགས། ཁོང་ཚོ་འདི་རྒྱུད་ནས་
འཆམ་འཆམ་ག་ཚོད་བྱེད་མྱོང་ཨང༌། ཤང་ཤང་ཆུ་མོ་སྔོ་དྲེག་གིས་གཡོགས་པའི་རྡོ་ཧྲུག་གི་
སྟེང་ནས་རྒྱུགས་པའི་ཆུ་སྒྲ་ཇི་ཙམ་ཉན་མྱོང་ཨང་། ཁོང་ཚོ་མཉམ་དུ་དྲོ་སྐྱིད་ཉི་འོད་ཀྱི་གཟི་
དཔལ་མྱངས་མྱོང་བ་རེད་ཨང་། དྲོ་སྐྱིད་ལྡན་པའི་ཕྱི་དྲོར་ཁོ་གཉིས་རང་མེ་ཏོག་ལྡུམ་རའི་
དབུས་ཀྱི་ལྗོན་གྲིབ་འོག ཁོ་ཞྭ་མོ་ཕུད་དེ་ཤིང་གི་རྐུབ་སྟེགས་ནར་མོའི་ཐོག་བསྡད་ནས་སྐད་
གསང་མཐོན་པོས་སྙན་ངག་གྱེར་འདོན་བྱས། རྩྭ་ཐང་སྟེང་གི་བསིལ་རླུང་གིས་དཔེ་དེབ་ཀྱི་
ཤོག་ལྷེ་ཧར་ཧར་སློག་ཅིང་། སྒྲོམ་སྟེགས་ཐོག་གི་གསེར་སྐུད་མེ་ཏོག་དལ་བུར་འགུལ། ཀྱེ་
མ། ད་ནི་ཁོང་བུད་ཟིན། ཁོང་ནི་ཁོ་མོའི་འཚོ་བའི་ནང་གི་སྤྲོ་སྣང་འབའ་ཞིག་དང་། བདེ་
སྐྱིད་མངོན་འགྱུར་ཡོང་སྲིད་པའི་རེ་བ་འབའ་ཞིག་ལགས། བདེ་སྐྱིད་གམ་དུ་བཅར་སྐབས།
བདག་གིས་དམ་པོར་འཛིན་མ་ཐུབ་པ་ཅི། བདེ་སྐྱིད་ཡལ་ལ་ཉེ་སྐབས། པུས་མོ་གཉིས་ས་ལ་
བཙུགས། ལག་གཉིས་ཀྱིས་དམ་པོར་འཇུས་ནས་འགོག་མ་ཐུབ་པ་ཅི། བདག་ཉིད་ལེ་ཨོན་
ལ་སེམས་ཤོར་མི་ཕོད་པ་ཅི། བདག་ཉིད་ལེ་ཨོན་ལ་མཆུ་ཡི་འདབ་མ་སྦྱོར་བར་ལྷག་པར་
འདོད། ཐ་ན་ཁོ་མོ་ལེ་ཨོན་གྱི་རྗེས་སུ་བསྙེགས་ནས་ཁོའི་པང་པར་འཛུལ་ཏེ་ཁོ་ལ “བདག་
གོ །བདག་ནི་ཁྱེད་ཀྱི་ནོ” ཞེས་བརྗོད་པར་འདོད། འོན་ཀྱང་དཀའ་ངལ་འདྲ་མིན་བསམ་
བློར་འཁོར་སྐབས་ཨི་མ་ཡི་སེམས་པ་སྔོན་ལ་ཟང་ཟིང་དུ་གྱུར། ཁོ་མོའི་དུང་ཞེན་ནི་འགྱོད་
སེམས་དབང་གིས་ཇེ་དྲག་ཇེ་དྲག་ཏུ་སོང་།
དེ་ནས་བཟུང་ལེ་ཨོན་ལ་དྲན་གསོ་བྱེད་རྒྱུ་དེ་ནི་ཁོ་མོའི་སེམས་གཅོང་གི་ལྟེ་བར་
གྱུར་ཅིང་དྲན་གསོའི་བསམ་པ་སེམས་གཅོང་གི་ཁྲོད་དུ་འོད་མདངས་རྣམ་པར་བཀྲ་བ་ནི་
ཕ་ཡུལ་དང་རྒྱང་ཐག་ཆོད་པའི་གནས་སྐོར་བས་ཨུ་རུ་སུའི་རྩྭ་ཐང་ཆེན་པོའི་ཐོག་གི་ཁ་
བའི་ཐོག་བཞག་པའི་མེ་དཔུང་ཞིག་དང་མཚུངས། ཁོ་མོ་མེ་དཔུང་གམ་དུ་བཞུད། །དེ་ཡི་
གམ་དུ་ཙོག་བྱས་ཏེ། །འཆི་ཁའི་མེ་ཁ་དལ་གྱིས་གསོས། །གཡས་གཡོན་གང་སར་མིག་མྱུལ་
གྱིས། །དེ་ཉིད་གསོ་བའི་མེ་ཤིང་བཙལ། །དུས་ཀྱིས་བསྐལ་པའི་དྲན་གསོ་དང་། །ཉེ་དུས་
བྱུང་བའི་དོན་དག་སྟེ། །ཚོར་སྣང་བྱུང་དང་བློས་བསླངས་པའི། །རྟ་ཕོ་སོང་རྗེས་ཤུལ་ཡལ་
བའི། །རེག་བྱའི་འདོད་གདུངས་དྲག་པོ་དང་། །རླུང་ཁྲོད་ཡལ་ག་སྐམ་པོ་བཞིན། །ལྷུང་ཉེའི་
སྣང་བ་སྐྱིད་པོ་དང་། །འབྲས་བུས་དབེན་པའི་མེ་ཏོག་གི །ཀུན་སྤྱོད་བཟང་པོའི་འདུ་ཤེས་
དང་། །འཇའ་བཞིན་ཡལ་བའི་ཕུགས་འདུན་དང་། ཁྱིམ་གྱི་དོན་དག་ཆེ་མ་ཆུང་། །ཐམས་
ཅད་ཆུན་པོ་གཅིག་ལ་སྒྲིལ། །མེ་དཔུང་ནང་དུ་བཏབ་བྱས་ཏེ། །བདག་གི་སེམས་གཅོང་
གྲང་མོ་ལ། །དྲོད་ཀྱི་སྣང་བ་ཨེ་ཐོབ་བལྟས། །
འོན་ཀྱང་མེ་དེ་ཇི་ཙམ་སྲེག་པ་དེ་ཙམ་འབར་ཤུགས་ཇེ་ཆུང་དུ་སོང་། དེ་ནི་མེ་
ཤིང་མ་འདང་བ་འམ་ཡང་ན་མེ་ཤིང་སྤུངས་དྲགས་སོ། །སྙིང་སྡུག་འགྲམ་དུ་མ་བཞུགས་
ལ། །བརྩེ་དུང་མེ་ཡང་དལ་གྱིས་ཤི །གོམས་གཤིས་གནོན་ཤུགས་ལྕི་དྲགས་ནས། །ཁོ་མོ་
དབུགས་ཀྱང་རྔུབ་གཏོང་དཀའ། །མེ་འོད་དམར་པོས་ཐལ་མདོག་གི །ཁོ་མོའི་ནམ་མཁའ་
གསལ་ནའང་། །དེ་མར་གྲིབ་མའི་ནང་ཐིམ་ནས། །རིམ་གྱིས་རབ་རིབ་མག་མོག་གྱུར། །ཁོ་
མོའི་རིག་པ་རབ་རིབ་གྱུར། །ཁྱོ་ལ་སྡང་ན་སྙིང་སྡུག་དྲན་པ་དང་། །འཁང་རའི་རྨ་ཁ་དུང་
ཞེན་བསྐྱར་གསོར་འཁྲུལ། །རླུང་འཚུབ་དྲག་པོ་སྔར་བཞིན་ལྡང་། །སྤྲོ་སེམས་ཚིག་ནས་
ཐལ་བར་གྱུར། །སུ་དང་གང་གི་རོགས་སྐྱོབ་བྲལ། །ཉི་མའི་འོད་ཀྱི་དྲིན་ཡང་དབེན། །ཁོ་
མོའི་སྣང་བར་ཕྱོགས་བཞི་མཚམས་བརྒྱད་མུན་པས་གཡོགས། བདག་ཉིད་རུས་ཟུག་རྒྱག་
པའི་གྲང་དམྱལ་རོང་དུ་ལྷུང་སྣང་འཆར།
དེས་ན། ཐོ་ཐེར་སྡོད་སྐབས་ཀྱི་སྐྱིད་སྣང་མེད་པའི་འཚོ་བ་སླར་ཡང་འགོ་ཚུགས། ཁོ་
མོའི་སྣང་བར་ད་ཆ་ནི་སྐབས་དེ་དུས་ལས་ཀྱང་ཐབས་རྡུགས་པའི་སྣང་བ་བྱུང་ཞིང་། ཅིའི་
ཕྱིར་ཞེ་ན། ཁོ་མོ་ལ་གདུང་བའི་མྱོང་བ་ཡོད་པས་དང་། གདུང་བ་ནི་འཛད་མཐའ་མེད་པ་
ཞིག་ཡིན་པར་ངེས་ཤེས་སྐྱེས་པས་སོ། །
བུད་མེད་ཅིག་གི་ངོས་ནས་བརྩེ་དུང་གི་ཆེད་དུ་བཙན་གྱིས་བདག་ཉིད་བློས་གཏོང་
དེ་ལྟ་བུ་བྱེད་དགོས་པས་ན། དོན་ཆུང་ཁྱད་མཚར་པོའི་ཁྲོད་ནས་འདོད་བློ་ཁེངས་ཐབས་
བྱེད། ཁོ་མོས་ཕྱག་གདན་རྐུབ་སྟེགས་ཤིག་ཉོས། ཟླ་བ་རེར་ཧྥ་རན་སིའི་སྒོར་མོ་བཅུ་
བཞིའི་ཤིང་ཏོག་ཉིང་མོང་ཉོས་ཏེ་སེན་མོ་བཀྲུས། རུ་ཨང་དུ་འཕྲིན་ཡིག་བསྐུར་ནས་ཕ་
ཧྲེ་རྨིའི་ཕྱུ་པ་སྔོན་པོ་ཞིག་ཉོས། ལེ་ཧོའི་ཚོང་ཁང་ནས་གྲུའུ་ཙིའི་ཁ་དཀྲིས་མཛེས་ཤོས་
ཤིག་ཉོས་པ་དེ་ཁང་པའི་ནང་གྱོན་བྱའི་གོས་ཀྱི་སྐེད་རགས་བྱས། ཁོ་མོས་སྒེའུ་ཁུང་པང་
ལེབ་བརྒྱབ། ལག་ཏུ་དཔེ་དེབ་ཐོགས། གྱོན་པ་ཡ་མཚན་ཅན་དེ་གྱོན། ཧྲ་ཧྥ་རྐུབ་སྟེགས་
ཐོག་ཉལ་ནས་བསྡད། སྐྲ་ལོའི་བཟོ་ལྟ་ཡང་ཡང་བརྗེས། རྒྱ་ནག་ལུགས་ཀྱི་སྐྲ་ལོ་དང་། སུ་
ལུ་གཏོང་བ། ལྕང་ལོ་བསླ་བ། སྐྲ་ལོའི་དྲས་དབྱེ་ཟུར་དུ་བཞག་ནས་སྐྱེས་པ་ཕོའི་སྐྲ་ལོ་
བཞིན་སྐྲ་རྩེ་ནས་སུ་ལུ་བཏང་།
སེམས་མོས་པོ་བྱུང་ན་ཨི་ཐ་ལིའི་ཡི་གེ་སྦྱོང་རྩིས་ཀྱིས་ཚིག་མཛོད་ཁ་ཤས་དང་། བརྡ་
སྤྲོད་སྐོར་གྱི་དེབ་གཅིག ཤོག་བུ་སྟོང་པ་ཁ་ཤས་བཅས་ཉོས། ཁོ་མོས་དཔེ་དེབ་ནན་ཏན་
གྱིས་ཀློག་རྩིས་བྱས་ནས་ལོ་རྒྱུས་དང་མཚན་ཉིད་རིག་པའི་དཔེ་དེབ་བལྟས་པས། མཚན་
མོ་སྐབས་འགར་ཆ་ལི་གློ་བུར་གྱི་སྐད་སྒྲས་གཉིད་དཀྲོགས་ཏེ་དེ་ནི་ནད་པས་འབོད་པ་
རེད་སྙམ “ལམ་སེང་ཡིན” ཞེས་ལངས་རྩིས་བྱེད་སྐབས། དོན་དུ་དེ་ནི་ཨི་མ་སྒྲོན་མེ་སྤར་
ནས་དཔེ་དེབ་ལྟ་དགོས་པས་མུ་ཟི་བརྡར་བའི་སྒྲ་ཡིན་པ་རེད། འོན་ཀྱང་ཁོ་མོའི་དཔེ་དེབ་
ཀློག་སྟངས་ཀྱང་ཕར་ཆིན་རྒྱག་པ་དང་གཉིས་སུ་མ་མཆིས་ཏེ། ཕར་ཆིན་འགོ་བཙུགས་
ཙམ་བྱས་རྗེས་གོས་སྒམ་ནང་འཇུག་པར་བྱེད། དཔེ་དེབ་ཀྱང་ལྟ་ཙམ་འཇོག་ཙམ་གྱིས་
དེབ་གཅིག་ཀློག་མ་ཚར་བར་གཞན་ཞིག་བརྗེ་བར་བྱེད།
ཁོ་མོ་རླུང་ལངས་ཚེ་ཡ་མེད་རྩེ་བར་ཨ་བྲེད་མེད། ཉིན་ཞིག་བཟའ་མི་གཉིས་ཨ་རག་
དཀར་པོ་དཀར་ཡོལ་གང་རྒྱན་ལ་བཞག ཁོ་མོས་ཟེར་ན་ངས་ཀྱང་དཀར་ཡོལ་ཕྱེད་ཀ་
འཐུང་ཐུབ་ཟེར། ཆ་ལི་ལྐུགས་རྟགས་དོད་པས་ཡིད་མི་ཆེས་ཞེས་བརྗོད་པས་ཁོ་མོས་ཨ་
རག་དཀར་ཡོལ་དེ་ཉིད་ཧུབ་གཅིག་ལ་བཏུང་།
ཨི་མ་མི་གཞན་གྱིས་བལྟས་ན(དེ་ནི་རི་གྲོང་གི་བུད་མེད་ཚོས་ཁོ་མོ་ལ་ལབ་གླེང་བྱེད་
པའི་སྐད་ཆའོ)བབ་བརླིང་དང་ལྡན་པ་ཞིག་མ་ཡིན། འོན་ཀྱང་སྐྱིད་སྣང་མེད་ལ་གོམས་
གཤིས་ཀྱི་དབང་གིས་ཁོ་མོའི་སྨྲ་སྒོའི་ཟུར་དུ་ནམ་གནས་འགྱུར་མེད་ཀྱི་གཉེར་རིས་ཤིག་
བྲིས་ཡོད་པ་དེ་ནི་དབང་ཆ་ཤོར་བའི་སྲིད་ཚོང་པ་ཞིག་གམ་གཉེན་སྒྲིག་བྱས་མེད་པའི་
བུ་མོ་ལོ་རྒན་ཞིག་དང་མཚུངས། ཁོ་མོའི་བཞིན་རས་ལ་མདངས་མེད་པ་ནི་རས་དཀར་
པོ་ཞིག་དང་འདྲ། སྣ་སྟེང་གི་པགས་པ་སྣ་ཁུང་ཕྱོགས་སུ་ཐང་ཤ་ཆོད། འདྲེན་བྱེད་ཀྱིས་
མི་གཞན་ལ་ལྟ་བའི་ཚེ་དོ་སྣང་མེད་པའི་སྣང་བ་སྟེར། ཁོ་མོའི་ཡ་འགྲམ་དུ་སྐྲ་རྐང་ཐལ་
མདོག་གསུམ་ཡོད་པ་མཐོང་བས་ད་ནི་བདག་ཉིད་རྒས་འདུག་ཟེར།
ཁོ་མོ་དྲན་མེད་དུ་ཡང་ཡང་བརྒྱལ་འགྲོ། ཉིན་ཞིག་ཁོ་མོ་ཁྲག་ཁམ་གང་སྐྱུགས་པས།
ཆ་ལི་དངངས་སྐྲག་ལངས་པ་རྣམ་འགྱུར་ནས་ཀྱང་མཐོང་བས་ཁོ་མོ་ན་རེ། ཆོ་མེད་པའི་
སྐད་ཆ། འདི་ལ་ཅི་སྐྱོན་ཟེར།
ཆ་ལི་སྨན་ཁང་ནང་སོང་ནས་སྒྲོམ་ལྡན་རྐུབ་སྟེགས་ཐོག་བསྡད། གྲུ་མོ་ཅོག་ཙེའི་ཐོག་
བཞག ཀ་ལིའི་དམར་དཔེ་ལ་ཁ་གཏད་དེ་ངུ་ཤོར།
དེས་ན་ཁོས་རང་གི་ཡུམ་ཆེན་ལ་འཕྲིན་ཡིག་ཅིག་བྲིས་ཏེ་ཡུམ་ཆེན་ཁོ་གཉིས་སར་
ཡོང་དགོས་པའི་རེ་བ་བཏོན། ཁོ་གཉིས་མཉམ་དུ་ཨི་མ་ཡི་སྐོར་མང་པོ་ཞིག་གླེང་།
ཐག་གཅོད་ག་རེ་ཐུབ་བམ། ཁོ་མོས་སྨན་བཅོས་དང་ལེན་མ་བྱས་ན་ཇི་ལྟར་བྱས་ན་དགའ་འམ།
རྨོ་བོ་བྷོ་ཝ་རི་ན་རེ། “ཁྱོད་རང་གི་སྐྱེས་དམན་ལ་ཁ་གཏད་ཇི་ལྟར་གཅོག་དགོས་
སམ། དེ་ནི་བཙན་ཤེད་ཀྱིས་ལས་ཀ་བྱེད་དུ་འཇུག་དགོས། ལག་གཉིས་ལ་བརྟེན་ནས་ངལ་
རྩོལ་བྱེད་དགོས། གལ་ཏེ་མི་གཞན་དག་ཇི་བཞིན་རང་གི་ལག་པར་བརྟེན་ནས་འཚོ་བ་
སྐྱེལ་དགོས་ཚེ། མོ་ལས་མེད་དལ་སྡོད། མི་དྲན་རྒུ་དྲན། མགོ་ཡུར་འཁོར་བ་དེ་འདྲ་ཡོང་
མི་སྲིད་ཟེར། ཆ་ལི་ན་རེ། འོན་ཀྱང་ཁོང་ལས་མེད་དལ་སྡོད་དེ་འདྲ་མ་རེད་ཟེར།
ཨ་ལས། མོ་ལ་ལས་ཀ་ག་རེ་ཡོད་དམ། སྒྲུང་གཏམ་བལྟས། དེབ་རུལ་ཀློག ཆོས་
ལུགས་ལ་ངོ་རྒོལ་གྱི་དཔེ་དེབ་ཀློག ཧྥོལ་ཐེའི་སྐད་ཆ་སྤྱད་དེ་ལྷ་ཡབ་ལ་འཕྱ་སྨོད་བྱས།
བདག་གི་ཡ་ང་དགོས་པའི་བུ་ལགས། ད་དུང་དེས་ག་ལ་ཚད། ཆོས་ལུགས་ལ་དད་པ་མེད་
པའི་མི་ལ་མཇུག་འབྲས་བཟང་པོ་ཞིག་ཐོབ་མི་སྲིད་ཟེར།
དེ་ནས་ཁོང་གཉིས་ཀྱིས་ཨི་མ་སྒྲུང་གཏམ་ཀློག་ཏུ་མི་འཇུག་པའི་ཐག་བཅད།
ལས་སླ་པོར་སྒྲུབ་ཐུབ་པ་ཞིག་མ་ལགས་པས་ཕྲུ་གུའི་རྨོ་བོས་འགན་གཙང་བླངས། ཁོང་
དེ་ནི་རུ་ཨང་བརྒྱུད་དེ་འགྲོ་སྐབས་དམིགས་སུ་བཀར་ནས་དཔེ་དེབ་གཡར་གཏོང་སྦྱིན་བདག་
བཙལ་ཏེ་ཨི་མ་ད་ནས་དེབ་མི་གཡར་ཟེར་རྒྱུ་དང་། གལ་ཏེ་དཔེ་ཁང་ནས་ཨུ་ཚུགས་ཀྱིས་
མི་སེམས་ལ་བསླད་སྐྱོན་གཏོང་བའི་ལས་ཀ་བྱས་ན། ཉེན་རྟོག་ལས་ཁུངས་སུ་ཐེར་འདོན་
བྱས་ན་མི་འགྲིག་གམ་ཟེར།
སྒྱུག་མོ་དང་མནའ་མ་ཁ་གྱེས་སྐབས་ནི་སྤྲོ་སྣང་མེད་པའི་གནས་ཚུལ་ཞིག་རེད། ཁོང་
ཚོ་གཟའ་འཁོར་གསུམ་རིང་མཉམ་དུ་བསྡད་ནའང་ཁ་བརྡ་ཧ་ཅང་ཉུང་། གསོལ་སྒྲོག་
ཐོག་མཉམ་དུ་འཛོམས་སྐབས་སམ་དགོང་མོ་ཉལ་ཁར་ཟོལ་གྱིས་འཚམས་འདྲི་རེ་བྱེད་པ་
ཙམ་མོ། །རྨོ་བོ་བྷོ་ཝ་རི་རེས་གཟའ་ལྷག་པར་རྡོག་ཐོན་བྱས། དེ་ཉིན་ནི་ཡུང་གྲོང་གི་ཚོང་
འདུས་ཉིན་མོ་འཁེལ། ཐང་སྡེར་ཐོག་ནམ་ཞོགས་པ་ནས་ཤིང་རྟ་འཁོར་ལོ་ཆེ་གྲས་ཀྱིས་
གང་། འཁོར་ལོ་ཚང་མ་མགོ་བོ་ས་ལ་བཙུགས་པ་དང་གཞུང་གདུང་གནམ་ལ་བསླངས་ཏེ་
མཆོད་ཁང་ནས་མགྲོན་ཁང་དབར་ཁང་འགྲམ་ནས་སྟར་པ་རིང་པོ་ཞིག་བསྒྲིགས་འདུག
ཁ་སྤྲོད་ནི་ཏིར་པར་གྱི་གུར་ཕུབ་པའི་ཁྲོམ་སྟེགས་ཡིན་ཞིང་། དར་གོས་དང་། ཉལ་གདན།
བལ་གྱི་ཨུ་སུ། ད་དུང་རྟའི་ཐུར་འགོ དར་སི་སྔོན་པོའི་ཐག་པ་སོགས་ཡོད། དར་ཐག་གི་
སྣེ་མོ་རས་ཁུག་གི་ཕྱི་ལ་ཐོན་པ་ལྷགས་པས་ལྷབ་ལྷུབ་གཡོ། ས་ངོས་སུ་ཟངས་ལྕགས་ཀྱི་ཡོ་
བྱད་སྤྱིར་བཏང་བ་བཀྲམ་འདུག གཞོགས་གཅིག་ནི་གཏོར་གཟུགས་བརྩིགས་པའི་སྒོ་ང་
ཕུང་གསོག་དང་། གཞོགས་གཞན་ཞིག་ནི་ལྕང་མའི་སླེལ་པོའི་ནང་བླུགས་པའི་ཕྱུར་བ་
ཡིན་ཞིང་། ཕྱུར་བའི་མཐིལ་དུ་བཏིང་པའི་རྩ་སྔོན་གཅིག་ལ་གཅིག་སྦྱར་ནས་སླེལ་པོའི་
ཕྱིར་བརྐྱངས་འདུག རྔ་བསྡུད་འཕྲུལ་འཁོར་འགྲམ་དུ་བྱ་སྐད་ཀོ་ཀོ་སྒྲོག་བཞིན་པའི་བྱ་མོ་
བསིལ་ར་ལེབ་མོའི་ནང་ནས་མགོ་བོ་ཕྱི་ལ་བཏོན། སྨན་རྫས་ཁང་ནང་ཡུལ་མི་འཚང་ཁ་
བརྒྱབ་སྟེ་འགྲེང་ནས་འགུལ་མི་ཐུབ་པས་ཚོང་ཁང་སྦར་གཤག་ཐེབས་གྲབས་བྱེད། རེས་
གཟའ་ལྷག་པ་ཡིན་རིམ་བཞིན་སྨན་རྫས་ཚོང་ཁང་ནང་མི་རྡག་རྡག་གང་གི་ཡོད་ཅིང་།
ཚང་མ་འཚང་ཁ་བརྒྱབ་སྟེ་འཛུལ་བ་ནི་སྨན་ཉོ་བ་ཟེར་བ་ལས་ནད་བསྟེན་པ་ཟེར་ན་
འཚམ། སྐུ་ཞབས་ཧའོ་མེ་ཡི་མཚན་སྙན་ཉེ་འཁོར་གྱི་གྲོང་ཚོ་ཁག་ཏུ་གྲགས་པ་ཆེན་པོ་
ཡོད། ཁོ་བློ་ཁོག་ཆེ་ལ་ངོ་ལྤགས་མཐུག་པས་གྲོང་གསེབ་པ་ཚོ་ཁོ་ལ་དད་པ་ལྷག་པར་ཆེ།
ཁོང་ཚོས་ཁོ་པ་སྨན་པ་ངོ་མ་ལས་ཀྱང་རླབས་ཆེ་བའི་སྨན་པར་བཀུར་བཞིན་ཡོད།
ཨི་མ་སྒེའུ་ཁུང་ལ་བསྙེས་ནས་ཁོ་མོ་རྒྱུན་དུ་ནས་སྒེའུ་ཁུང་ལ་བསྙེས་ཏེ་ལྟད་མོ་ལྟ་
རྒྱུར་མོས། ཞིང་ཆེན་གཞན་དག་ཏུ་སྒེའུ་ཁུང་ནི་ཟློས་གར་ཁང་དང་སྐྱོ་བསང་ར་བའི་ཚབ་
ཡིན་ཟང་ཟིང་ཚ་བའི་གྲོང་གསེབ་པ་ལ་ལྟ་བཞིན་དུས་ཚོད་སྐྱེལ་སྐབས་གློ་བུར་དུ་སྤུ་
མའི་སྟོད་ཐུང་ལྗང་ཁུ་མནབས་པའི་སྐུ་ཞབས་ཤིག་མིག་ལམ་དུ་འཆར། དེས་ལག་ཤུབས་
སེར་པོ་ཞིག་གྱོན། རྐང་པར་ཀོ་བ་དཀྱུས་མའི་ལྷམ་ཤུབས་ཤིག་གཡོགས། དེ་ཉིད་སྨན་པའི་
སྡོད་གནས་ཕྱོགས་སུ་ཡོང་བ་དང་དེའི་རྗེས་སུ་ཡོང་མཁན་གྲོང་གསེབ་པ་ཞིག་ཡོད། མགོ་
བོ་སྒུར་ནས་ཡོང་སྟངས་ལ་བལྟས་ན་སེམས་ནད་ཅི་ཞིག་གིས་ཟིན་པ་ལྟར་སྣང་།
ཨེམ་རྗེ་ལགས་བཞུགས་ཨེ་འདུག་ཅེས་མི་དེས་སྒོ་འགྲམ་དུ་ཧྥེ་ལི་ཞི་དང་ཁ་
བརྡར་བཞིན་པའི་ཀྲུ་སི་ཐེན་ལ་དྲིས།
མི་དེའི་སེམས་ལ་ཀྲུ་སི་ཐེན་ནི་སྨན་པ་ཚང་གི་གཡོག་པོ་རེད་སྙམ་སྟེ་ན་རེ། “ཡུས་ཤེ་
གཞིས་ཀའི་སྐུ་ཞབས་རུ་ཏོ་ཧྥུ“པུ་ལང་རུའེ་སླེབས་སོང་ཞེས་ལན་ཞིག་སྤྲོད་རོགས” ཟེར།
རྒྱུས་མངའ་མེད་པའི་མགྲོན་པོ་དེ་ནི་རང་ངོས་ཀྱི་ས་ཁང་རྒྱུ་ནོར་ངོམ་ཕྱིར་རང་མིང་
གི་མདུན་དུ་ས་མིང་བཞག་པ་མ་ཡིན་པར། དེ་ནི་ཁོའི་འབྱུང་ཁུངས་གསལ་བཤད་བྱ་ཕྱིར་
རེད། ཡུས་ཤེ་གཞིས་ཀ་ནི་ཡུང་གྲོང་ཉེ་འདབས་ཀྱི་གཞིས་ཀ་ཞིག་ཡིན་ཞིང་། ཁོ་པས་ཡུན་
རིང་མ་སོང་གོང་གཞིས་ཀ་དེ་ཉོས། ད་དུང་ཞིང་ར་གཉིས་ཡོད་པ་དང་རང་ཉིད་ངོ་མས་སོ་
ནམ་བྱེད། འོན་ཀྱང་དཀའ་བ་དེ་ཙམ་སྤྱོད་མི་དགོས་ཤིང་། ཁོ་རང་མི་རྐྱང་གི་འཚོ་བ་སྐྱེལ་
བཞིན་ཡོད། མི་གཞན་གྱི་ཤོད་སྟངས་ལྟར་ན་ཁོ་ལ་ལོ་གཅིག་ལ་ཡོང་འབབ་མ་མཐར་ཡང་
ཧྥ་རན་སིའི་སྒོར་མོ་ཆིག་ཁྲི་ལྔ་སྟོང་ཡོད་པ་རེད།
ཆ་ལི་ཚོམས་ཁང་ནང་འཛུལ་སྐབས་སྐུ་ཞབས་པུ་ལང་རུའེ་ཡིས་སོ་སོའི་གཡོག་པོ་
སྟོན་བཞིན་ན་རེ། ཁོ་པ་ཁྲག་གཏར་དགོས་འདུག ཅིའི་ཕྱིར་ཞེ་ན་ལུས་ཡོངས་ལ་གྲོག་
མས་སོ་བཏབ་པའི་སྣང་བ་འདུག་ཟེར།
གཡོག་པོ་དེ་ནི་མི་སུའི་སྐད་ཆ་ལའང་མི་ཉན་པར་ཁྲག་གཏར་རྗེས་ཟ་
པ་ཟ་འཕྲུག་འཇགས་འགྲོ་ཟེར།
དེས་ན་ཨེམ་རྗེ་བྷོ་ཝ་རིས་ལག་གཡོག་ལ་རྨ་རས་དང་། གཞོང་པ་འཁྱེར་ཤོག་ཟེར། ཀྲུ་
སི་ཐེན་གཞོང་པ་གཟེད་དུ་བཅུག དེ་རྗེས་གདོང་མདོག་སྐྱ་བོར་གྱུར་པའི་གྲོང་གསེབ་པ་
ལ་ན་རེ། ཞེད་དགོས་མ་རེད་ཞང་པོ་ཟེར།
གྲོང་གསེབ་ན་རེ། མི་སྐྲག གཏར་ན་ཆོག ཟེར།
མི་དེས་ཕོ་ཁྱོ་གའི་ཉམས་ཀྱིས་ལག་ངར་སྦོམ་པོ་དེ་ཚུར་བརྐྱངས། ལོ་དབྱིབས་
གཤག་གྲི་བཙུགས་མ་ཐག་ཁྲག་དྲོན་པིར་ནས་ངོ་ཤེལ་གྱི་ལྡེབས་ལའང་འཐོར། ཆ་ལི་ན་
རེ། “གཞོང་པ་འཁྲིས་ལ་བཅར་ཙམ་གྱིས” ཟེར།
སོ་ནམ་པ་དེ་ན་རེ། “གཟིགས་དང་། མི་གཞན་གྱིས་མཐོང་ན་ཆུ་མིག་ཆུང་ཆུང་ཞིག་
རྒྱུག་གི་འདུག་ཟེར་ངེས། ངའི་ཁྲག་དྲོན་ཅི་འདྲའི་དམར་བ་ལ་ཨང་། དེ་ནི་སྔ་ལྟས་བཟང་
པོ་ཞིག་ཡིན་གྱི་རེད། དེ་འདྲ་རེད་དམ” ཟེར།
སྨན་པས་དེར་མཐུད་ནས “དང་ཐོག་སྣང་བ་དེ་ཙམ་མེད། འོན་ཀྱང་གློ་བུར་ཐོག་རྒྱག་ལ་
མགོ་ཡུ་འཁོར་བ་ཡོང་། ལྷག་པར་དུ་ཁོང་ལྟ་བུ་གཟུགས་པོ་དཔའ་ཆ་ཐང་པོ་དེ་རིགས” ཟེར།
སོ་ནམ་པས་སྐད་ཆ་དེ་ཐོས་འཕྲལ་ལག་པར་ཡོད་པའི་གྲི་ཤུབས་བཟུང་མི་ཐུབ། ཕྲག་པ་
འདར་བས་རྐུབ་སྟེགས་ཀྱི་རྒྱབ་བསྙེས་ཀྱང་ཙེར་ཙེར་གྱི་སྒྲ་སྒྲོག ཞྭ་མོ་ཡང་ས་སྟེང་དུ་ལྷུང་།
“ངས་སྔ་ས་ནས་བཤད་མ་བྱུང་ངམ” ཞེས་བྷོ་ཝ་རིས་མཛུབ་མོའི་ཁྲག་རྩ་མནན་ཏེ་བརྗོད།
གཞོང་པ་ཀྲུ་སི་ཐེན་གྱི་ལག་པའི་ནང་འདར་ཡོམ་བརྒྱབ། ཁོའི་པུས་མོ་འདར་ཞིང་
བཞིན་མདོག་འགྱུར།
ལྕམ་སྐུ་ཞབས། ལྕམ་སྐུ་ཞབས། ཆ་ལིས་ཨི་མ་འབོད།
ཁོ་མོ་དེ་མ་ཐག་སྐས་ཀ་བབ་ཡོང་།
སྨན་པས་མགྱོགས་པོ་ཚུའུ་འཁྱེར་ཤོག དཀོན་མཆོག་མཁྱེན། མི་གཉིས་ཐམ་པ་སྡེབ་ལ་རིལ་སོང” ཟེར།
ཁོ་དངངས་སྐྲག་ལངས་པས་རྨ་རས་ཀྱང་དཀྲི་མ་ཐུབ།
དངངས་སྐྲག་མ་བྱེད་ཅེས་སྐུ་ཞབས་པུ་ལང་རུའི་ཡིས་ཀྲུ་སི་ཐེན་པང་པར་བཏབ་
ནས་བབ་བརླིང་ངང་སྒྲོག་ཙེའི་ཐོག་གྱང་ལ་བསྙེས་ནས་བཞག
ལྕམ་ཆུང་བྷོ་ཝ་རིས་ལམ་སེང་ཁོའི་གོང་དཀྲིས་དཀྲོལ། འོག་འཇུག་གི་གོང་འཛར་ལ་
མདུད་པ་སྲིན་མདུད་བརྒྱབ་ཡོད་པས་ཁོ་མོའི་བདེ་ལྕག་འཁྱུག་པོའི་མཛུབ་མོས་སྐར་མ་
ཁ་ཤས་དཀྲོལ་རྗེས་གཞོན་ནུའི་མགྲིན་པའི་འོག་གི་སྲིན་མདུད་འགྲོལ་ཐུབ་ཙམ་བྱུང་། དེ་
ནས་ཁོ་མོ་སོ་སོའི་ལག་རས་ཐོག་ཚུའུ་བླུགས་ནས་གཞོན་ནུའི་ཡ་ཁུང་ཡང་ཡང་འཕུར་བ་
དང་སྦྲགས་ཡིད་གཟབ་ངང་ཕུར་ཙམ་རེ་བྱས། ཕུ་རེ་བཏབ།
ཤིང་རྟ་འཁོར་ལོ་གཏོང་མཁན་སོ་ནམ་པ་དྲན་པ་གསོས། ཀྲུ་སི་ཐེན་སྔར་བཞིན་དྲན་
མེད་དུ་བརྒྱལ་ནས་མིག་གི་རྒྱལ་མོ་མཐིང་མདོག་མིག་སྤྲིན་དཀར་པོས་གཡོགས་པ་ནི་འོ
མའི་ནང་གི་མེ་ཏོག་སྔོན་པོ་དང་མཚུངས།
ཆ་ལི་ན་རེ། ཁོ་ལ་ཁྲག་མ་སྟོན་ཟེར།
ལྕམ་ཆུང་བྷོ་ཝ་རིས་གཞོང་པ་བཀྱག་སྟེ་ཅོག་ཙེའི་འོག་ཏུ་འཇོག་སྐབས་སྒུར་སྒུར་
མ་བྱས་ན་མི་སྙོབས། སྒུར་སྒུར་བྱེད་པའི་ཚེ་ཁོ་མོའི་ཕྱུ་པས་དེ་ནི་དབྱར་ཁའི་ཕྱུ་པ་ཡིན་
ཞིང་སུལ་རིམ་པ་བཞི་ཡོད། ཚོས་གཞི་སེར་པོ་ལ་སྐེད་སྐབས་རིང་ཞིང་གོས་ཤམ་ཁ་ཞེང་
ཆེ་གུར་གྱི་ས་ག་ཇི་བཞིན་ཅོག་ཙེའི་མཐའ་སྐོར་གྱི་རྡོ་གཅལ་བཀབ། ཨི་མ་མར་སྐུར་ནས་
ལག་པ་རྐྱོང་སྐབས། ཚུགས་མི་ཟིན་པས་འབུར་དུ་དོད་པའི་ཕྱུ་པའི་གཞོགས་ལ་ལར་ལུས་
གཟུགས་དམ་པོར་འབྱར་ནས་རོ་སྟོད་ཀྱི་དབྱིབས་མངོན་སུམ་གསལ། དེ་ནས་ཁོ་མོས་ཆུ་
ཤེལ་དམ་གང་གི་ནང་ཀ་ར་རྡོག་པོ་ཁ་ཤས་བཞུས། དེ་དུས་གཞི་ནས་སྨན་གཉེར་དཀའ་
བཅུ་པ་འབྱོར། གཡོག་མོ་ཁོ་འཚོལ་བར་སོང་བ་དང་། དེ་དུས་ཁོ་རླུང་ལངས་ཏེ་བསྡད་ཡོད།
ཁོའི་ལག་གཡོག་མིག་གདངས་རྗེས་གཞི་ནས་བློ་བདེ་པོ་བྱུང་། དེ་རྗེས་ཁོས་ལག་གཡོག་གི་
མཐའ་སྐོར་དུ་ཕར་འགྲོ་ཚུར་འོང་གིས་ན་རེ།
ཕན་མ་ཐོགས། ལྐུགས་པ་ལྐུགས་རྐྱང་། དངོས་གནས་ཕན་མ་ཐོགས་པ་རང་རེད།
ཁྲག་གཏར་བར་ཧ་ལས་རྒྱུ་ཅི་ཡོད་དམ། ཁྱོད་རང་གང་ལ་ཡང་མི་སྐྲག་པའི་ཕོ་ཁྱོ་ག་ཞིག་
མ་རེད་དམ། ཁྱེད་རྣམས་ཚོས་གཟིགས་དང་། ཁོ་རྣམ་ཀུན་ཤིང་སྡོང་གི་ཡལ་གར་འཛེགས།
སྟར་སྡོང་ཐོག་གི་སྲེ་མོང་དཀྲུག་དཀྲུག་བཏང་སྟེ་སྡོང་འགོ་ནས་འབེབས་པར་ནུས་པ་དང་
དེ་དུས་ཀྱང་མགོ་ཡུ་མི་འཁོར། ཧ་ཧ། ཏག་ཏག་རེད། ཤོད་དང་། ད་འུད་ཤོབ་ཤོད་དང་། མི་
འདི་འདྲ་མ་འོངས་པར་སྨན་རྫས་ཚོང་ཁང་འཛུགས་མཁན་ཞིག་ཡོང་གི་རེད་དམ། ག་རེ་
རས་ཟེར་ན། གནས་ཚུལ་ཛ་དྲག་པོ་ཐུག་ས་ཁྲིམས་ཁང་གིས་ཁྱོད་རང་ཁྲིམས་དཔོན་ལ་
རྒྱུ་མཚན་ཤོད་པར་སྐད་གཏོང་གི་རེད། དེ་དུས་ཁྱོད་རང་ཟ་རི་ཟི་རི་བྱས་ན་ག་ལ་འགྲིག
ངེས་པར་དུ་མགོ་འཚོས་པོ་དང་ཀླད་པ་གྲང་དུ་འཇུག་བཅུག་ནས་སྐད་ཆ་ཚིག་ཚོ་ཐག་
ཆོད་བཤད་དེ་ཕོ་ཁྱོ་ག་འདྲ་བ་ཞིག་མ་བྱས་ན་མི་གཞན་གྱིས་ཁྱོད་རང་གླེན་པ་གླེན་རྐྱང་ལ་བརྩི་ཡི་རེད” ཟེར།
ཀྲུ་སི་ཐེན་གྱིས་ལན་མ་བཏབ། སྨན་གཉེར་དཀའ་བཅུ་པས་མུ་མཐུད་དེ། “ཁྱོད་རང་
སུས་སྐད་བཏང་བྱུང་ངམ། ག་དུས་ཡིན་ནའང་སྐུ་ཞབས་བྷོ་ཝ་རི་དང་ལྕམ་ཆུང་སྐུ་ཞབས་
ལ་ཐུགས་སུན་བཟོ་ཡི་རེད། དེའི་ཁར་རེས་གཟའ་ལྷག་པར་ང་ལ་ལག་གཡོག་མེད་ན་
འགྲིག་ཐབས་མེད་པ་མི་ཤེས་སམ། སྨན་རྫས་ཁང་དུ་མི་ཁྱུ་ཞིག་ཡོད། ཁྱོད་རང་གི་ཆེད་དུ་
ངས་ཚང་མ་དོར་ཏེ་རྒྱུག་ཡོང་བ་ཡིན། དེ་ཚོ་གཡུག་ཞོག འགྲོ། རྒྱུག་བཤར་གློད། ང་སྒུག་
དང་། ཤེལ་དམ་ཆག་ཡོང་ངོ་། །
ཀྲུ་སི་ཐེན་སྟོད་གོས་གྱོན་ནས་སོང་རྗེས་ཁོང་ཚོ་སླར་ཡང་དམར་འཐོམ་ལངས་པ་
དང་། མགོ་ཡུ་འཁོར་བའི་སྐོར་གླེང་། ལྕམ་ཆུང་བྷོ་ཝ་རི་ནི་དམར་འཐོམ་ལངས་མྱོང་གཏན་ནས་མེད།
སྐུ་ཞབས་པུ་ལང་རུའེ་ན་རེ།
སྐུ་སྐྱེ་མ་ཁྲག་གིས་དམར་འཐོམ་མ་ལངས་པར་ཧ་ལས་སོང་། དེང་དུས་སྐྱེས་པ་ལ་ལ་ཐབས་སྐྱོ་པོ་ཞེ་དྲག་རེད། ཐེངས་ཤིག་འཆི་གསོན་ཐག་
གཅོད་ཀྱི་དམར་འཛིང་ནང་དཔང་མི་དེ་མེ་མདའ་ལན་ཀྲུའུ་ནང་མདེའུ་འཇུག་པའི་སྒྲ་
ཐོས་འཕྲལ་དྲན་མེད་དུ་བརྒྱལ་བ་ང་རང་ངོ་མས་མཐོང་བྱུང་ཟེར།
སྨན་གཉེར་དཀའ་བཅུ་པ་ན་རེ། “ང་ཡིན་ན། མི་གཞན་དག་ཁྲག་ཤོར་བ་མཐོང་ན་
སྣང་བ་ཁྱོན་ནས་འཇོག་གི་མེད། འོན་ཀྱང་སོ་སོའི་ཁྲག་ཤོར་སྣང་འཆར་བ་དང་བསམ་བློ་
མང་པོ་བཏང་ན་འགྱེལ་གྲབས་བྱེད་ཀྱི་ཡོད” ཟེར།
སྐབས་དེར་སྐུ་ཞབས་པུ་ལང་རུའེ་ཡིས་སོ་སོའི་གཡོག་པོ་ལོག་བཏང་བ་དང་། ཁོ་ལ་
ད་ཆ་བསམ་དོན་ཇི་བཞིན་འགྲུབ་པས་བློ་བདེ་པོ་གྱིས་ཟེར།
“ཁོས་ཨུ་ཚུགས་བརྒྱབ་པའི་དབང་གིས་ཁྱེད་རྣམས་ཚོ་དང་ཞལ་ཚོར་སྐལ་ཐོབ་
སོང” ཞེས་སྐད་ཆ་ཁ་སྣོན་བརྒྱབ། སྐད་ཆ་དེ་ཤོད་སྐབས་ཁོས་ཨི་མ་ལ་ལྟ་ཙམ་བྱས། དེ་
རྗེས་ཁོས་ཧྥ་རན་སིའི་སྒོར་མོ་གསུམ་ཅོག་ཙེའི་ཐོག་བཞག སྣང་མེད་ངང་མགོ་བོ་ཅོག་
ཙམ་བྱས་ཏེ་དེ་ནས་ཕྱིར་སོང་།
ཁོ་ཡུད་ཙམ་ཞིག་ལ་གཙང་ཆུའི་ཕ་རོལ་དུ་འབྱོར། དེ་ནི་ཡུས་ཤེ་གཞིས་ཀར་ལོག་
པའི་ལམ་འབའ་ཞིག་ཡིན་ཁོ་རྩྭ་ཐང་ཐོག་ནས་དང་སྦྱར་པའི་སྡོང་པོའི་འོག་ནས་བཞུད་
པ་ཨི་མ་ཡིས་མཐོང་། འགྲོ་གིན་འགྲོ་གིན་གོམ་པ་ཇེ་དལ་དུ་སོང་བ་དང་སེམས་ནད་ཡོད་
པའི་མི་ཞིག་དང་འདྲ།
“ཁོང་མོ་བློ་ལ་འབབ་པོ་ཞིག་འདུག་ཨང” ཁོས་དེ་ལྟར་བསམ། ཁོ་མོ་ཡིད་ལ་
འབབ་པོ་ཞིག་འདུག སྨན་པའི་ལྕམ་ཆུང་དེ་ཉིད་སོ་ཞོ་དཀར་ལ་འདྲེན་བྱེད་གནག ཡིད་
དབང་འཕྲོག་པའི་རྐང་ཆུང་བཅས་ཕ་རི་སིའི་བུད་མེད་ཅིག་དང་འདྲ། “ཁོང་མོ་གང་ནས་
ཡིན་ནམ། མི་ལྐུགས་ཚོད་ཚོད་དེ་འདྲ་ཞིག་གི་ལག་པར་ཇི་ལྟར་ཐེབས་པ་ཡིན་ནམ།”
སྐུ་ཞབས་རུ་ཏོ་ཧྥུ་པུ་ལང་རུའེ་ན་ཚོད་སོ་བཞིར་སླེབས་ཤིང་། གཤིས་ཀ་རྩུབ་ལ་བློ་
རིག་རྣོ། བུད་མེད་དག་དང་འགྲོ་འོང་མང་། འདོད་སྲེད་བྱ་བར་ནང་བྱན་ཆུད། བློ་ལ་བབ་
པའི་བུད་མེད་འཕྲད་པ་ན། དེ་ཉིད་ལག་ཏུ་ལོན་རྒྱུར་བསམ་བློ་གཏོང་བ་དང་། དེའི་ཁྱོ་བོ་
ལའང་སྣང་འཇོག་བྱེད་དགོས་བྱུང་། ཁོའི་སེམས་ལ་ངས་བལྟས་ན་ཁོ་གླེན་རྟགས་དོད་པོ་
ཞིག་ཡིན་པས་ཁོང་མོ་ཁོ་ལ་སུན་སྣང་སྐྱེ་བར་ངེས། ཁོ་ཡི་སེན་མོ་བཙོག་ལ་སྨ་ར་མ་བཞར་
བར་ཉིན་གསུམ་སོང་བ་ཐག་གིས་ཆོད། ཁོ་པ་ཕྱི་ལ་ནད་པ་ལྟ་བར་འགྲོ་སྐབས་ཁོང་མོ་ཁྱིམ་
དུ་ཨུ་སུ་ལྷན་པ་བརྒྱབ་ནས་སྡོད་དགོས་པས་ཁོང་མོ་ཏན་ཏན་ཉོབ་ནས་གྲོང་ཁྱེར་ནང་སྤོས་
ཏེ་ནུབ་རེ་བཞིན་བྷོར་ཁ་ཞབས་བྲོ་འཁྲབ་འདོད་ཡོད་ངེས། ལས་མ་དག་པའི་བུད་མེད་
གཞོན་ནུ། ཁོང་མོ་ཏན་ཏན་སྐམ་ལ་ཐོན་པའི་ཉ་མོ་ཆུ་ལ་ཇི་བཞིན་བརྩེ་དུང་གི་འདོད་པས་
གདུང་བཞིན་པ་ཐག་གིས་ཆོད། མཛའ་གཅུགས་ཀྱི་སྐད་ཆ་ཚིག་གསུམ་གྱིས་ཁ་གཡོག་
མཛུབ་འཁྲིལ་དུ་འགྱུར་སྲིད། ཁོ་མོ་གཤིས་ཀ་བལ་ལས་འཇམ་པ་དང་བྱམས་པོ་བྱེད་ཉིང་
འདོད་པ་ཞིག་ཡོད་བཟོ་མཆིས་རེད་ཨང་། འོན་ཀྱང་ལག་ཏུ་ཐེབས་རྗེས་ཅི་འདྲ་བྱེད།
ཁོ་མོ་ཇི་ལྟར་འདོར་དགོས་སམ་སྙམ།
བག་མེད་མངོན་འདོད་རྩེ་དགར་རོལ་རྗེས་ཀྱི་དཀའ་ངལ་རབ་རིབ་ཅིག་མིག་མདུན་
དུ་ལྷགས། ཁོའི་ཟུར་བསྟེན་དགའ་མ་སླར་ཡང་ཡིད་ལ་འཁོར། དེ་ནི་ཁོས་གསོ་བའི་རུ་
ཨང་གི་གར་མ་ཞིག་ལགས་ཤིང་། མོའི་རྣམ་པ་ཡིད་ལ་འཁོར་མ་ཐག་དང་ཁ་ཉམས། ཁོའི་
སེམས་ལ། ཨེ་མ། ལྕམ་ཆུང་བྷོ་ཝ་རི་ལགས་མོ་ལས་ཧ་ཅང་མཛེས་ཤིང་བཀྲགས་མདངས་
ཆེ། ཝེ་ཅེ་ཉི་ལུས་པོ་ཇེ་རྒྱགས་སུ་འགྲོ་བཞིན་ཡོད་འདུག མོ་དང་མཉམ་དུ་རྩེ་དགར་རོལ་
ཡང་ཆོ་མི་འདུག དེའི་ཁར་མོ་ནི་ཤཱ་རྨིད་སུག་རིང་ཟ་བར་དབྱིངས་ཞུགས་འདུག་སྙམ།
ཞིང་ཐང་ནང་མི་མཐོང་རྒྱུ་མེད་པས་རུ་ཏོ་ཧྥུའི་རྣ་བར་སོ་སོའི་ལྷམ་འདེགས་འཇོག་
ལྡན་པའི་ངང་རྩྭ་ལ་རེག་པའི་སྒྲ་དང་། འཛིང་འབུ་ཐག་རིང་གི་གྲོ་ལྗང་འོག་གབ་
ནས་ཅིར་ཅིར་ཅིར་གྱི་སྐད་སྒྲ་སྒྲོག་པ་ལས་གཞན་ཐོས་རྒྱུ་མེད། ཨི་མ་ཚོམས་ཆེན་ནང་ད་
གིན་གྱི་གྱོན་གོས་མནབས་ཏེ་ཡོད་པའི་ཚུལ་ཁོའི་སྣང་བར་སླར་ཡང་ཤར་བ་དང་ཁོས་ཁོ་
མོའི་གྱོན་གོས་ཆ་ཚང་བཤུ་ཚུལ་མནོ་བསམ་ བཏང་།
ད་ག་རང་རེད། ཁོ་མོ་ལག་ཏུ་མ་ཐེབས་ན་འགྲིག་མ་སོང” ཞེས་ཁོས་སྐད་ཆེན་
པོས་འབོད། འཁར་རྒྱུག་གིས་མདུན་གྱི་ས་རྡོག་གཅིག་བརྡུང་ནས་སིལ་བུར་བཏང་།
དེ་མ་ཐག་ཇི་ལྟར་འཁྲུལ་རྩེད་རྩེ་རྒྱུའི་བསམ་བློ་འཁོར།
ཁོས་རང་གིས་རང་ལ “གང་དུ་འཛོམ་དགོས་སམ། ཁོ་མོ་ཇི་ལྟར་འགུག་དགོས་སམ།
ཕྲུ་གུ་དང་། གཡོག་མོ། ཁྱིམ་མཚེས། ཁྱོ་ག་བཅས་རྙོག་དྲ་ཚ་པོ་དེ་དག་ཇི་ལྟར་བྱེད། མགོ་
ན་དགོས་པའི་དོན་དག་ལྷག་པར་མང་། དེ་འདྲའི་དུས་ཚོད་ག་པར་ཡོད་རེད།”
ཁོས་ཡང་བསྐྱར་བསམ་བློ་གཏོང་སྐབས་ཁོ་མོའི་འདྲེན་བྱེད་ཁོ་ན་འབིགས་གསོར་
དང་འདྲ་བར་བདག་ཉིད་ཀྱི་སེམས་འབིགས་པར་བྱེད། ད་དུང་རྨི་ལམ་ལྟ་བུའི་མཐིང་
མདོག་དེ་ཨང་།…བདག་ཉིད་ཁོང་ལྟ་བུའི་ཞལ་རས་དཀར་གསལ་ཟླ་བ་འདྲ་བའི་བུད་
མེད་ལ་སེམས་ཤོར་རོ་སྙམ།
རི་བོ་ཨ་ཀེ་དབྱིའི་ལ་རྩེར་འབྱོར་སྐབས་ཁོས་སེམས་ཐག་བཅད་ཚར།
“གོ་སྐབས་འཚོལ་རྒྱུ་ལས་མ་འདས། ཏག་ཏག་སྐབས་རེ་ཁོང་ཚོར་འཚམས་འདྲི་
བྱེད་པར་སོང་སྟེ་རི་སྐྱེས་ཟས་རིགས་འདྲ་དང་། བྱ་ཤ་ངང་ཤ་འདྲ་བསྐྱལ། ད་དུང་དགོས་
པ་བྱུང་ན་ཁྲག་གཏར་བར་སོང་སྟེ་གྲོགས་པོ་འགྲིག དེ་ནས་ཁོང་ཚོ་ཁྱིམ་དུ་མགྲོན་པོར་
འབོད། ཨ་ཙི། རྙོག་གྲ་དེ་འདྲ་དགོས་དོན་ཅི་ཡོད།” ཁོའི་སེམས་ལ་འཆར་གཞི་
གཞན་ཞིག་འཁོར། ཚོང་འདུས་འཚོག་གྲབས་ཡོད་པ་མ་རེད་དམ། ཁོ་མོ་ཏན་ཏན་ཡོང་
གི་རེད། ང་ལ་ཁོ་མོ་ཐུག་གི་རེད། འགོ་ཚུགས་དུས་ནས་བློ་ཁོག་ཆེ་ཙམ་བྱས་ན་དོན་དག་
འགྲུབ་འགྲུབ་པ་མ་རེད་དམ་སྙམ།
བརྒྱད། བསྟོང་གསུམ་སྐད་ཀྱིས་ཆོད་པའི་ཚོང་འདུས་དངོས་སུ་འགོ་ཚུགས། གཟབ་ཅིང་
རྒྱས་པའི་དུས་ཆེན་གྱི་ཞོགས་པ་ནས་བཟུང་ཡུལ་མི་ཚོ་སྒོ་འགྲམ་དུ་དོན་ནས་སྨྲ་བ་ཤོད་
ཅིང་གྲ་སྒྲིག་གི་ལས་དོན་ལེགས་ཞན་ལ་དཔྱད་པ་བཏང་། གྲོང་རྡལ་གྱི་སྤྱི་ཁང་མདུན་དུ་
འབྲུག་ཤིང་གི་ལོ་མའི་སྒོ་འཕྱོར་བསྒྲིགས། སྤང་རྩྭའི་ཐོག་ཏུ་གུར་ཞིག་ཕུབ་ནས་དེ་གར་
ཆང་སྟོན་གྱི་གྲ་སྒྲིག་བྱས། ཐང་སྡེར་དབུས་ཀྱི་མཆོད་ཁང་མདུན་དུ་དུས་རབས་བར་མའི་
མགྱོགས་རྡོ་འཕེན་བྱེད་མེ་སྒྱོགས་བསྒྲིགས་ཏེ་མངའ་སྡེའི་སྡེ་དཔོན་འབྱོར་སྐབས་དང་།
ཡང་ན་སོ་ནམ་པར་བྱ་དགའ་སྤྲོད་སྐབས་རྟེན་འབྲེལ་མེ་སྒྱོགས་རྒྱག་ཆེད་གྲ་སྒྲིག་བྱས།
རྒྱལ་དམངས་རང་སྲུང་དཔུང་སྡེ་པི་ཞི་ནས་ཡུང་གྲོང་ལ་རང་སྲུང་དཔུང་སྡེ་མེད་འབྱོར་
བ་དག་པི་ནེས་སྣེ་འཁྲིད་པའི་མེ་ཟོན་རུ་ཁག་དང་མཉམ་འབྲེལ་ཐོག་གཟབ་སྦྲེང་རུ་ཁག་
ནང་ཞུགས། དེ་ཉིན་པི་ནེ་ཡི་གོང་པ་རྣམ་ཀུན་ལས་ཀྱང་མཐོ། ལས་གོས་ལུས་ལ་དམ་པོར་
འབྱར། བྲང་ཁོག་ལྡིར། རོ་སྟོད་གཡོ་འགུལ་ཙམ་མི་གཏོང་བའི་ངང་ཚུལ་ནི་ལུས་སྨད་ཀྱི་
རྐང་པ་གཉིས་ལས་འགུལ་མི་ཤེས་པ་ལྟར་སྣང་། རྐང་པ་སྤོ་སྐབས་ཀྱང་འདེགས་འཇོག་ཡོད་
པ་དང་གོམ་པ་རེ་ལ་འདེགས་འཇོག་རེ་ཡོད་པས་འགུལ་སྣང་ཚར་དུ་དངར། ཁྲལ་དཔོན་
དང་མཉམ་འབྲེལ་དཔུང་སྡེའི་རུ་དཔོན་གཉིས་སུ་རྒྱལ་སུ་ཕམ་འགྲན་པ་བཞིན་རང་རང་
འཇོན་ཐང་ངོམ་བཞིན་ཁོངས་གཏོགས་རྣམས་རུ་སྒྲིག་སྦྱོང་དུ་འཇུག ལྟད་མོ་ལྟ་མཁན་
ཚོས་ནི་རང་སྲུང་དཔུང་སྡེའི་དཔུང་པའི་སྟེང་གི་སྦབ་ལེ་དམར་པོ་དང་མེ་ཟོན་རུ་ཁག་གི་
བྲང་ཁེབས་ཁྲབ་ནག་ཕར་འགྲོ་ཚུར་འོང་དང་། གཅིག་འཇུག་གཉིས་མཐུད་ངང་ཚོས་གཞི་
དམར་པོ་སོང་ཚར་མ་ཐག་ཚོས་གཞི་ནག་པོ་འབྱོར་བའི་སྣང་ཚུལ་ལས་མ་མཐོང་། ཁོང་
ཚོས་འདུ་ཚོགས་གྲ་རྒྱས་པོ་དེ་འདྲ་མཐོང་མྱོང་མེད། ཁྱིམ་ཚང་མང་པོ་ཞིག་གིས་ཉིན་
དང་པོར་རང་ཁྱིམ་བྱི་དོར་གཙང་མ་བྱས། རྒྱལ་དར་ཚོན་མདོག་གསུམ་ཅན་སྒེའུ་ཁུང་གི་
ཁྲ་མ་ཕྱེད་ཀ་ཕྱེ་བའི་ཕྱི་རུ་བཀལ། ཆང་ཁང་ཚང་མ་མགྲོན་པོས་གང་། ནམ་མཁའ་སྔོ་ལ་
ཉི་འོད་དྲོ། བག་བཏང་བའི་ཞྭ་མོ། གསེར་མདོག་གི་རྒྱ་གྲམ། སྟོད་ལྷེ་ཁྲ་ཁྲ་བཅས་ཉི་འོད་
འོག་ཏུ་བཀྲག་མདངས་ལྷག་པར་འཚེར་བས་ཁ་བའི་མདངས་ལའང་སྐྱེངས་པ་སྟེར། སྐར་
ཚོགས་ལྟར་བཀྲམ་ཞིང་ཚོན་མདོག་འདྲ་མིན་གྱིས་བརྒྱན་པའི་ཁྲོད་དུ་ཚོས་གཞི་སྣུམ་
པའི་ཕྱི་གོས་དང་། བུད་མེད་ལས་མིའི་གྱོན་ཆས་སྔོན་པོའི་མདངས་ཡོངས་སུ་སད། ཉེ་སྐོར་
ནས་འབྱོར་བའི་སོ་ནམ་པའི་བུད་མེད་དེ་དག་ཕྱུ་པའི་གོས་གཤམ་འདམ་རྫབ་ཀྱིས་ནོག་
པར་དོགས་པས་གོས་གཤམ་གྱེན་དུ་བརྫེས་ཏེ་ཁབ་གཟེར་གྱིས་སྐེད་པར་འཛེར་བ་དང་རྟ་
ལས་བཤོལ་རྗེས་གཞི་ནས་གློད། ཁོང་ཚོའི་ཁྱོ་བོ་ཚོ་ནི་དེ་ལས་ལྡོག་སྟེ་ཞྭ་མོ་ཁོ་ནར་བདག་
གཅེས་ཀྱིས་ལག་རས་ཞྭ་མོའི་ཐོག་གཡོགས། ལག་རས་ཀྱི་ཟུར་ཞིག་སོ་བཏབ་ནས་བཟུང་།
མི་ཚོགས་གྲོང་རྡལ་གྱི་ཕྱོགས་གཉིས་ནས་ཁྲོམ་གཞུང་དུ་བཤར། ཁྲོམ་སྲང་ཆེ་ཆུང་
དང་ཁྱིམ་ཚང་ཡོངས་རྫོགས་ནས་མི་ཡོང་མཁན་ཡོད། སྒོ་ལུང་གི་སྒྲ་ཡང་ཡང་ཐོས་རྒྱུ་ཡོད་
ཅིང་། སྤུན་དོག་གི་ལག་ཤུབས་གྱོན་པའི་བུད་མེད་ཚོ་ལྟད་མོ་ལྟ་བར་སླེབས་པས་ཁྱིམ་གྱི་
སྒོ་བརྒྱབ། མི་རྣམས་ངོ་མཚར་ཆེ་ཤོས་ནི་སྟེགས་བུ་ཟུར་གསུམ་མ་གཉིས་ཀྱི་ཐོག་ལྒང་བཞུ་
རྡག་རྡག་བཀལ་ཐོག་མི་རྣམས་སྡོད་སའི་དབུས་ཀྱི་སྟེགས་བུའི་གཡས་གཡོན་གཉིས་སུ་
བཙུགས་ཡོད་པ་དེའོ། །གཞན་ཡང་གྲོང་རྡལ་སྤྱི་ཁང་གི་སྒོའི་མདུན་དུ་བསླངས་པའི་ཀ་བ་
བཞིའི་ཐོག་དར་ཤིང་རེ་བཙུགས་པ་དང་། དར་ཤིང་རེའི་ཐོག་དར་ཆ་ལྗང་སེར་རེ་བསྒར།
དར་ཆའི་ཐོག་གསེར་ཡིག་ཚེམ་དྲུབ་བརྒྱབ་ཡོད་པའི་ནང་དོན་ནི་ཚོང་ལས་ཞིང་ལས་
བཟོ་ལས་སྒྱུ་རྩལ་བཅས་སོ། །མི་ཚང་མ་སྤྲོ་སྣང་རབ་ཏུ་འཕེལ། འཛུམ་མདངས་ལྷག་པར་
རྒོད། འོན་ཀྱང་མགྲོན་ཁང་གནས་མོ་ལེ་ཧྥང་སོ་ཝ་གཅིག་པུ་ཉོབ་སྟེ་བསྡད་ཡོད། ཁོ་མོ་
ཐབ་ཚང་གི་རྡོ་སྐས་ཐོག་ལངས་ཏེ་མུག་མུག་ངང་ན་རེ།
བྱེད་རྒྱུ་འབེལ་ཐག་ཆོད་པ་རེད། ཏིར་པར་གྱི་གུར་ཁང་འདི་དག་བྱེད་རྒྱུ་ཚ་ཐག་
ཆོད་པ་རེད། ཁོང་ཚོའི་སེམས་ལ་མངའ་སྡེའི་སྡེ་དཔོན་ཁྲོམ་གཞུང་གི་བྲོ་རྡུང་མཁན་ལྟར་
གུར་ནང་འཛུལ་ནས་དགུང་ཟས་ཟ་ཡི་རེད་བསམ་གྱི་ཡོད་པ་རེད། ལམ་འགོག་མཁན་
ཁྲོམ་སྟེགས་འདི་དག་ཡུལ་ལུང་ནང་ལ་ཕན་བཏགས་པ་ཡིན་སྙམ་གྱི་ཡོད་དམ། དེ་འདྲ་
ཡིན་པ་སྔ་ས་ནས་ཧ་གོ་རོགས་བྱས་ན་ཤིན་པའོ་གྲོང་རྡལ་ནས་མ་ཆེན་ཐེབས་ཆག་ཅིག་གླ་
དགོས་དོན་ཅི། མི་གླ་དགོས་དོན་ག་རེ་ཡིན་ནམ། བ་གླང་འཚོ་མཁན་དང་སྤྲང་སློང་རྐང་
རྗེན་མ་འདི་དག་གི་ཆེད་དུ་རེད་དམ། ཟེར།
སྨན་གཉེར་དཀའ་བཅུ་པ་དེ་ནས་ཡོང་བཞིན་ཡོད། ཁོས་གཟབ་གོས་ནག་པོ་ཞིག་
དང་། དོར་མ་ཁམ་པ་ཞིག སྲམ་ལྤགས་ཀྱི་འཇུར་རྟ་ཞིག་གྱོན། ད་དུང་གཟབ་སྤྲོས་ཞྭ་མོ་
ཞིག་ཀྱང་གྱོན་འདུག
ཁོ་ན་རེ། དགོངས་པ་མ་ཚོམ། ཁོ་བོ་བྲེལ་བ་ཆེན་པོ་ཡོད་ཟེར།
ཡུགས་མོ་རྒྱགས་པས་ཁོ་ལ་གང་དུ་འགྲོའམ་ཞེས་འདྲི་སྐབས། ཁོ་ན་རེ།
ཁྱེད་རང་གིས་བལྟས་ན་ཡ་མཚན་ཆེན་པོ་ཞིག་ཨེ་རེད། ཁོ་བོ་རྦད་དེ་ཚོད་ལྟ་ཁང་
ནང་འཛུལ་འཛུལ་བར་སྡོད་པ་ནི་བྱི་བ་ཕྱུར་རའི་ནང་འཛུལ་འཛུལ་པར་སྡོད་པའི་རྗེས་སུ་འགྲོའོ། །
གནས་མོ་ན་རེ། ཕྱུར་ར་ག་རེ།
ཧའོ་མེ་ན་རེ། གའི་མི་འདུག གའི་མི་འདུག ལྕམ་སྐུ་ལེ་ཧྥང་སོ་ཝ་ལགས་ལ་ཞུ་
རྒྱུར། ཁོ་བོ་ནི་གཅིག་པུར་ནང་དུ་འདུག་རྒྱུ་གོམས་ཡོད། འོན་ཀྱང་དེ་རིང་གནས་ཚུལ་
འདྲ་ཡི་མ་རེད། ང་མ་སོང་རང་སོང…
ཨ་ལས། ཁྱེད་རང་ཕ་གིར་འགྲོའམ་ཞེས་དྲིས་པ་དང་ཁོ་མོའི་སྐད་ཆའི་ནང་དུ་
མཐོང་ཆུང་གི་ཉམས་ཐོན།
ཡིན་ཡིན། ཕ་གིར་འགྲོ་ཡི་ཡིན་ཞེས་དང་། སྨན་གཉེར་དཀའ་བཅུ་པས་ཧ་ལས་
ལས་ངང་ང་ཇུས་འདྲི་ཨུ་ཡོན་ལྷན་ཁང་གི་ཨུ་ཡོན་མ་རེད་དམ་ཟེར།
ལྕམ་སྐུ་ལེ་ཧྥང་སོ་ཝ་ཡིས་ཁོ་ལ་ཡ་མཚན་གྱི་ངང་ནས་ཡུད་ཙམ་བལྟས་རྗེས་དགོ་བཞིན་དུ་ན་རེ།
དེ་གཉིས་ཁག་ཁག་སོ་སོ་མ་རེད་དམ། སོ་ནམ་ཞིང་ལས་དང་ཁྱེད་རང་འབྲེལ་བ་
ཅི་ཡོད་དམ། ཁྱེད་རང་གིས་སོ་ནམ་ཤེས་སམ་ཞེས་དྲིས།
ལོས་ཀྱང་ཤེས། ང་སྨན་གཉེར་དཀའ་བཅུ་པ་ཡིན་པས་རྫས་འགྱུར་རིག་པ་མཁས་
ཅན་དང་གཅིག་པ་རེད། ལྕམ་སྐུ་ལེ་ཧྥང་སོ་ཝ་ལགས། རྫས་འགྱུར་རིག་པའི་དམིགས་ཡུལ་
ནི་འཇིག་རྟེན་ཐོག་གི་དངོས་པོ་མཐའ་དག་གི་འབྱེད་སྡུད་ཕན་ཚུན་གྱི་སྤྱོད་གོ་ལ་ཤེས་
རྟོགས་བྱ་རྒྱུ་དེ་རེད། ཞིང་ལས་ཀྱང་རྫས་འགྱུར་རིག་པའི་ཁྱབ་ཁོངས་སུ་འདུ་བ་སྨོས་ཅི།
དོན་དངོས་ཐོག་ལུད་སྦྱོར་དང་། ཨ་རག་ཉིང་ཁུ་བསྙོལ་བ། སོལ་རླངས་དབྱེ་ཞིབ། རྫ་དུག་
གི་ཤུགས་རྐྱེན། དེ་དང་དེ་ལ་སོགས་པ་ཚང་མ་ཁྱེད་རང་གིས་བྱས་ན་རྫས་འགྱུར་རིག་པ་
འཁྲུལ་མེད་རེད་དམ་མ་རེད་ཟེར།
གནས་མོ་ལན་མེད་དུ་ལུས། ཧའོ་མེ་ཡིས་མུ་མཐུད་བརྗོད་དོན།
ཁྱེད་རང་གི་སེམས་ལ་སོ་ནམ་རིག་པ་མཁས་ཅན་ཞིག་སོ་སོ་རང་ཉིད་ས་ཞིང་རྨོ་
འདེབས་དང་། བྱ་དང་ངང་པ་གསོས་ནས་སྡོད་དགོས་རེད་དམ། དོན་དངོས་ཐོག་དེས་དེ་
བས་ཤེས་དགོས་པའི་རིག་པ་ནི་དངོས་ལུགས་ཀྱི་གྲུབ་སྟངས་དང་། ས་རིམ་གྱི་རིགས་དབྱེ།
རླུང་ཁམས་ཆེན་མོའི་སྤྱོད་གོ ས་ཞིང་། གཏེར་སྒྲོམ། ཆུ་རྩའི་ངོ་བོ། དངོས་པོ་འདྲ་མིན་གྱི་
ཚགས་མཐུག་ཚད་དང་བ་སྤུ་ལྟ་བུའི་རྩ་རིས་ཀྱི་སྣང་ཚུལ་སོགས་རེད། འཕྲོད་བསྟེན་གྱི་རྩ་
བའི་རིག་པ་མཐར་ཕྱིན་པ་ཁོང་དུ་ཆུད་ན། ད་གཟོད་ཁང་པ་འཛུགས་སྐྲུན་དང་། དུད་འགྲོ་
གསོ་ཚགས། གཡོག་ཕོ་མོའི་ཟ་ཆས་མཁོ་འདོན་བཅས་ལ་མཛུབ་ཁྲིད་དང་དཔྱད་པ་བཏང་
ཆོག ལྕམ་སྐུ་ལེ་ཧྥང་སོ་ཝ་ལགས། ད་དུང་སྐྱེ་དངོས་རིག་པ་ཁོང་དུ་ཆུད་པ་དང་རྩྭ་རྩི་ཤིང་
དབྱེ་བ་འབྱེད་ཤེས་དགོས། ཁྱེད་རང་གིས་ཧ་གོ་སོང་ངམ། བདེ་ཐང་ལ་གང་ཞིག་གིས་དགེ་
མཚན་ཐོན་པ་དང་། བདེ་ཐང་ལ་གང་ཞིག་གིས་གནོད་པ། གང་ཞིག་ཐོན་ཚད་དམའ་བ་
དང་གང་ཞིག་འཚོ་བཅུད་ལེགས་པ། འདི་ནས་བཀོག་སྟེ་ཕར་ཕྱོགས་སུ་བཙུགས་ན་འཚམ་
མིན། སྐྱེ་དངོས་སྣ་ཁ་གང་རུང་གསོ་སྤེལ་བྱེད་པ་དང་། གང་རུང་རྩ་མེད་གཏོང་དགོས་
ལུགས་སོགས་མདོར་ན་ལག་དེབ་དང་ཚགས་པར་དང་དུས་དེབ་ལྟ་ཀློག་བགྱིས་ན་ད་གཟོད་
ཚན་རིག་གོང་འཕེལ་གྱི་གནས་ཚུལ་རྟོགས་ཐུབ། བྲེལ་བརྩོན་གྱིས་དབུགས་རྔུབ་གཏོང་
བྱེད་ཁོམ་ཡང་མེད་པ་ཞིག་བྱས་ན། ད་གཟོད་ལེགས་བཅོས་བྱེད་ཐབས་འདོན་ཐུབ།”
གནས་མོའི་འདྲེན་བྱེད་ཧྥ་རན་སིའི་ཁོ་ཧྥེའི་ཇ་ཁང་གི་སྒོ་ནས་སྤོས་མེད། སྨན་གཉེར་
དཀའ་བཅུ་པས་མུ་མཐུད་ན་རེ།
“དཀོན་མཆོག་མཁྱེན། གལ་ཏེ་ང་ཚོའི་སོ་ནམ་པ་ཚང་མ་སོ་ནམ་རིག་པ་མཁས་
ཅན་དང་། ཡང་ན་མ་མཐར་ཡང་ཁོང་ཚོས་ཚན་རིག་མཁས་ཅན་གྱི་ཁ་ལ་ཉན་རོགས་
བྱས་ན། དེས་ན་ཉེ་ཆར་ངས་སྤྱོད་གོ་ཆེ་བའི་ལག་དེབ་ཅིག་བྲིས་ཡོད། དེ་ཡང་ཤོག་གྲངས་
དོན་གཉིས་ལྡན་པའི་རིག་ལམ་དཔྱད་རྩོམ་ཞིག་ཡིན། ཁ་བྱང་ལ། ཀུ་ཤུའི་ཨ་རག་འབེབས་
སྟངས་དང་ནུས་འབྲས་སྐོར་གླེང་བ། ཞར་བྱུང་དུ་བསམ་གཞིགས་གསར་པ་བཀོད་ཡོད།
ངས་རུ་ཨང་སོ་ནམ་རིག་ཚོགས་ལ་ཕུལ་བས་གཟི་བརྗིད་ལྡན་པའི་ངང་ཨུ་ཡོན་ལ་བསྡུས་
པ་དང་། ཞིང་ལས་ཚོགས་ཆུང་གི་འབྲས་ཤིང་ཁོངས་གཏོགས་ནང་བཞག་བྱུང་། ཨ་ལ་ལ།
བདག་གི་བརྩམས་ཆོས་སྤྱི་ཚོགས་ལ་འགྲེམས་ཐུབ་རོགས་བྱས་ན..…..… ” ཤོད་མཚམས་
དེར་སླེབས་སྐབས་ཨ་ཅག་ལེ་ཧྥང་སོ་ཝ་ཡིས་དོ་སྣང་མི་བྱེད་པས་ཤོད་མཚམས་བཞག
ཁོ་མོ་ན་རེ། “ལྟོས་དང་མི་འདི་དག་ལ། ཁྱད་མཚར་རེད། བཟའ་ཁང་ཐེབས་ཆག་
འདི་འདྲའི་ནང་ལ་ཡང་འགྲོ་ཡི་འདུག” ཟེར།
ཁོ་མོས་དཔུང་པ་རོང་རོང་བྱེད་སྐབས་བྲང་ཁའི་སྦ་ལན་ཐང་ཤ་འཕྲོད་ནས་དྲ་མིག་
ཡང་མངོན། ཁོ་མོས་ལག་པ་གཉིས་ཀ་བརྐྱངས་ནས་ཁ་སྤྲོད་ཀྱི་བཟའ་ཁང་ཆུང་ཆུང་སྟོན་
སྐབས་དེའི་ནང་ནས་གླུ་སྒྲ་ལྷང་ལྷང་གྲག ཁོ་མོས་སླར་ཡང “ལྟོས་དང་དུས་ཚོད་རིང་པོ་
འཁྱོལ་གྱི་རེད་དམ། གཟའ་འཁོར་གཅིག་ཀྱང་མི་དགོས་པར་སྒོ་རྒྱག་དགོས་མ་ཐུག་ན་ཞེ་དྲག་རེད” ཟེར།
དེ་གོ་འཕྲལ་ཧའོ་མེ་སྐྲག་ཐག་ཆོད་ནས་གོམ་པ་དོ་ཕྱིར་བཤོལ། ཁོ་མོ་ནི་རྡོ་རྐས་
གསུམ་བབ་སྟེ་ཁོའི་རྣ་རྩར་བཅར་ཏེ་ན་རེ།
ག་རེ། ཁྱེད་རང་གིས་མཁྱེན་མ་བྱུང་ངམ། གཟའ་འཁོར་འདིའི་ནང་སྒོ་སམ་འཐེན་གྱི་
རེད། དེ་ནི་ལེ་ཧོའི་བྱས་རྗེས་རེད། ཁོའི་གཡར་འཛིན་གྱི་དུས་ཚོད་ཀྱང་སླེབས་པ་རེད” ཟེར།
སྨན་གཉེར་དཀའ་བཅུ་པ་ཧང་སང་ནས་ན་རེ། “འོ་ན་བྱུར་རྡོ་གནམ་ནས་ལྷུང་བ་
རེད་ཨང་ཞེས་སྐད་ཤོར་ཞིང་། དོན་དག་གང་ཞིག་འཕྲད་ནའང་ཁོ་ལ་དེ་མཚུངས་ཀྱི་
སྐད་ཆ་རེ་ཤོད་རྒྱུ་མེད་པ་མི་སྲིད།
དེས་ན་གནས་མོ་དེས་གནས་ཚུལ་དེའི་འབྱུང་ལུགས་འབྱུང་སྟངས་བཤད། ཁོ་མོ་ལ་
དེའི་སྐོར་སྐུ་ཞབས་ཅེ་གཡོད་མན་གྱི་འཁོར་གཡོག་ཐེ་ཨོ་ཏོས་སྨྲས་པ་ཞིག་རེད། ཁོ་མོ་མ་
གཞི་བཟའ་ཁང་ཆུང་ཆུང་གི་སྦྱིན་བདག་ཐེ་ལེ་ཡེ་ལ་ཁོང་ཁྲོ་ཟ་ཡང་ལེ་ཧོ་ཞེས་པ་དེ་ཡང་
བཟོད་མི་ཐུབ། ཁོ་ནི་ཁྲམ་པ་ཞིག་དང་། ས་འགུལ་འབུ་སྲིན་ཞིག་ཏུ་ངོས་འཛིན་བྱེད། ཁོ་
མོ་ན་རེ། “ཁ་རོག་ཁ་རོག ཚལ་རིགས་ཁྲོམ་རའི་ནང་གི་མི་དེ་ཁོ་མ་རེད་དམ། ཁོ་ལྕམ་
ཆུང་བྷོ་ཝ་རི་ལ་ཁ་བརྡ་བྱེད་བཞིན་འདུག ལྕམ་ཆུང་ཁོང་ཞྭ་མོ་ལྗང་མདོག་ཅིག་གྱོན་
འདུག ཁོང་གིས་ད་དུང་སྐུ་ཞབས་པུ་ལང་རུའེ་དང་ལག་གདང་སྦྲེལ་འདུག” ཟེར།
ཧའོ་མེ་ན་རེ། ལྕམ་སྐུ་བྷོ་ཝ་རི་རེད་དམ། འོ་ན་ང་དྲི་རྨེད་ཅིག་གཏོང་བར་འགྲོའོ། །
ཁོང་ལ་སྒོ་རའི་ནང་གི་ཁྱམས་འོག་ཏུ་བཞུགས་ས་ཞིག་འཚོལ་དགོས་ཤས་ཆེ” ཟེར།
ཨ་ཅག་ལེ་ཧྥང་སོ་ཝ་སྨན་གཉེར་དཀའ་བཅུ་པ་བཤོལ་བཏབ་སྟེ་སྐད་ཆ་ཉག་ཉོག་
མང་པོ་ཞིག་བརྗོད་དགོས་སྙམ་ནའང་ཁོང་ནི་ཁོ་མོའི་སྐད་ཆར་མི་ཉན་པར་དེ་ནས་སོང་།
ཁོའི་ངོ་ནས་འཛུམ་མདངས་འཕྱུར་བ་དང་། རྐང་པ་མདའ་ལྟར་འགྲེང་། མི་ཐུག་ཚད་ལ་དྲི་
རྨེད་རེ་བཏང་། གཟབ་གོས་ནག་པོའི་གོས་གཤམ་ལྷགས་ཕྱོགས་དང་བསྟུན་ནས་ཕར་ཚུར་
ཡུག་ཡུག་བྱེད་པ་དེས་བར་སྟོང་མི་ཉུང་བ་བཟུང་། རུ་ཏོ་ཧྥུས་སྔ་ས་ནས་ཁོ་མཐོང་བས་གོམ་
པ་མགྱོགས་སུ་བཏང་། འོན་ཀྱང་ལྕམ་ཆུང་བྷོ་ཝ་རི་དབུགས་ཧལ་བས་གོམ་པ་དལ་དུ་མ་
བཏང་ཀ་མེད་བྱུང་། འཛུམ་བཞིན་འཛེམ་ཟོན་མེད་པའི་སྒོ་ནས་ན་རེ།
ངས་མི་རྒྱགས་རིལ་དེར་གཡོལ་གྱི་ཡོད། ཁྱེད་རང་གིས་མཁྱེན་གསལ་རེད། སྨན་
གཉེར་དཀའ་བཅུ་པ་ལ་ཟེར་གྱིན་ཡོད་ཟེར།
ཁོ་མོས་ལག་པའི་གྲུ་མོས་ཁོ་ལ་གྲུ་སུག་ཅིག་བརྒྱབ། ཁོའི་སེམས་ལ་འདི་ག་རེ་ཟེར་གྱིན་ཡོད་དམ་སྙམ།
ཁོ་མུ་མཐུད་མདུན་དུ་སྐྱོད་བཞིན་ཁོ་མོ་ལ་ཟུར་མིག་ཅིག་བལྟས། ཁོ་མོའི་བཞིན་རས་
ཀྱི་ཟུར་ངོས་ཞི་ཞིང་དུལ་བས་ཅི་ཡང་མཐོང་མི་ཐུབ། ཉི་འོད་འོག་ཏུ་ཁོ་མོའི་བཞིན་རས་
དེ་བས་དྭངས་ལ་གསལ། ཁོ་མོའི་མགོ་ལ་ཞྭ་མོ་གཞུ་དབྱིབས་མནབས། །སྒྲོག་གུ་དཀར་པོ་
འདམ་རྩྭའི་ལོ་མ་འདྲ། །གཞུ་ལྟར་གུག་པའི་སྨིན་མ་རིང་པོའི་འོག །གཟི་ལྟར་གསལ་བའི་
འདྲེན་བྱེད་མདུན་དུ་ཅེར། །དཀར་འཇམ་པགས་འོག་ཟུངས་ཁྲག་བཞུར་དབང་གིས། །
མཁུར་རུས་གཉིས་ཀྱི་བཙིར་གནོན་ཕོག་སྣང་སྟེར། །སྣ་ཡི་བུ་གའི་ཚོན་མདོག་དམར་
མདངས་ཀྱིས། །ཨུག་ཆོས་མེ་ཏོག་ལ་ཡང་འགྲན་པར་ནུས། །ནམ་ཞིག་ཡན་ལག་དང་པོ་
འཁྱོག་པའི་ཚེ། །བིམ་པའི་མདངས་འཛིན་མཆུ་གཉིས་དབར་ནས་ནི། །མུ་ཏིག་སྟར་བརྒྱུས་གཉིས་སྐྱེས་ཕྲེང་བ་མངོན།
རུ་ཏོ་ཧྥུའི་སེམས་ལ་ཁོང་གིས་ང་ལ་འཕྱ་ལད་རྒྱག་པ་ཨེ་ཡིན་སྙམ།
དོན་དུ་ཨི་མ་ཡིས་ཁོ་ལ་ཕུར་སུག་རྒྱག་དོན་ནི་སྐུ་ཞབས་ལེ་ཧོ་ཡིས་ཁོང་གཉིས་ལ་
འགྲོ་རོགས་བྱས་ཏེ་སྐད་ཆ་མེད་ནའང་ཨུ་ཚུགས་ཀྱིས་བཙལ་ནས་དེ་རིང་གནམ་གཤིས་
ཧ་ཅང་ཡག ཚང་མ་ཕྱིར་དོན་འདུག་གོ །དེ་རིང་ཤར་ལྷགས་རྒྱག་གི་འདུག་ཅེས་བརྗོད་
པར་བྱེད་པས་ཁོ་ལ་ཡིད་གཟབ་གྱིས་ཟེར་བ་ཙམ་མོ། །
ལྕམ་སྐུ་བྷོ་ཝ་རི་ཡང་རུ་ཏོ་ཧྥུ་དང་འདྲ་བར་ཁོའི་སྐད་ཆར་ལན་འདེབས་མི་འདོད།
འོན་ཀྱང་ཁོ་གཉིས་འགུལ་ཙམ་བྱས་ན་ཁོ་པ་ཁོང་གཉིས་ཀྱི་གམ་དུ་བཅར་ནས “ཕྱག་
ལས་ཅང་མེད་དམ་ཞེས་ཞྭ་ཕུད་ཞུ་བའི་ལག་བརྡ་བྱེད།
ཁོང་ཚོ་ལྕགས་བཟོ་བའི་བཟོ་ཁང་གི་མདུན་དུ་འབྱོར་སྐབས་རུ་ཏོ་ཧྥུས་ལམ་ཆེན་
ནས་སྐས་སྒོ་མ་འཛུལ་བར་ལྕམ་ཆུང་བྷོ་ཝ་རི་འཐེན་ཏེ་ལམ་ཆུང་ཞིག་ཏུ་ཞུགས་པ་དང་སྦྲགས་ན་རེ།
སྐུ་ཞབས་ལེ་ཧོ་ལགས། ཡང་བསྐྱར་མཇལ་ཡོང་། སྐུ་ཉིད་སྤྲོ་པོ་ཡོང་བ་ཤོག” ཟེར།
ཁོ་མོས་དགོད་བཞིན་ན་རེ། ཁྱེད་རང་གཡོལ་མཁས་པ་ལ་ཨང་ཟེར།
ཁོ་ན་རེ། མི་གཞན་དག་གིས་སུན་པོ་བཟོ་རུ་འཇུག་དོན་ཅི་ཡོད། དེ་རིང་གང་ལྟར་
ང་རང་གིས་ཚེ་སྔོན་བཏབ་པའི་སྨོན་ལམ་དབང་གིས་ཁྱེད་རང་དང..……… ” ཟེར།
ཨི་མ་ངོ་གདོང་དམར་པོར་གྱུར། ཁོ་པས་སྐད་ཆ་ཤོད་འཕྲོ་བཞག དེ་ནས་ཁོས་སླར་ཡང་
གནམ་གཤིས་ལེགས་ཚུལ་དང་། རྩྭ་རའི་ནང་འཆམ་འཆམ་བྱེད་པའི་སྤྲོ་སྣང་སྐོར་བཤད།
དྲང་སོང་མེ་ཏོག་ལ་ལ་སྐྱེས་ཟིན་འདུག
ཁོ་ན་རེ། “གཟིགས་དང་། དྲང་སྲོང་དཀར་པོ་ཁ་ཤས་བཞད་ཟིན་འདུག འདི་ཁུལ་
གྱི་བརྩེ་དུང་གི་རྒྱ་མཚོར་རོལ་བཞིན་པའི་གཞོན་ནུ་ཚང་མར་ལྷ་གསོལ་མོ་འདེབས་བྱེད་
པར་འདང་ངེས་རེད” ཟེར།
ཁོས་སླར་ཡང་སྐད་ཆ་ཞིག་བསྣན་ཏེ་ན་རེ།
“བདག་ཀྱང་ཁ་ཤས་བཏུ་བར་འདོད་པས་ཉིད་ཀྱིས་གཟིགས་ན་ཅི་འདྲ་འདུག་གམ”ཞེས་དྲིས།
ཁོ་མོས་གློ་ལུ་ཙམ་བྱས་ཏེ་ན་རེ། “འོ་ན་སྐུ་ཉིད་དགའ་རོགས་སྒྲིག་བཞིན་ཡོད་དམ”ཞེས་དྲིས།
རུ་ཏོ་ཧྥུ་ན་རེ། “ཧེ་ཧེ། དེ་བརྗོད་ཤེས་ཀྱི་མ་རེད” ཟེར།
རྩྭ་ཐང་ཐོག་འཚང་ཁ་ཇེ་ཆེར་སོང་ཞིང་། ཁྱིམ་གྱི་བདག་མོ་ཚོ་ཉི་གདུགས་ཆེན་པོ་
རེ་ཐོགས། ལག་པར་གཟེབ་ཐོགས་པའམ་ཕྲུ་གུ་པང་ནས་མི་གཞན་དག་གི་ལུས་པོའི་ཐོག་
བརྡར་བར་བྱེད། སྐབས་འགར་བདག་ཉིད་གཞོགས་ཤིག་ཏུ་གཡོལ་ནས་གཞོན་ནུ་མ་ཁྱུ་
ཞིག་ལ་ལམ་གཟུར། ཁོང་ཚོ་ནི་གླ་པ་ཡིན་པས་ཨུ་སུ་སྔོན་པོ་དང་འཇུར་རྟ་རྟིང་མེད་གྱོན།
དངུལ་གྱི་མཛུབ་རྒྱན་བཏགས། ཁོང་ཚོ་འཁྲིས་ནས་སྐྱོད་སྐབས་ཁོང་ཚོའི་ལུས་ཐོག་ནས་
བཞོན་མའི་འོ་དྲི་འཐུལ། ཁོང་ཚོ་ལག་གདང་སྦྲེལ་ནས་འགྲོ་བས། ཕར་ཕྱོགས་ཀྱི་སྦྱར་སྡོང་
འགྲམ་ནས་གསོལ་ཚིགས་གཏོང་སའི་གུར་དབར་རྩྭ་ཐང་ཧྲིལ་པོ་ཁོང་ཚོ་རེད། ད་ནི་ཞིབ་
དཔྱད་བྱེད་པའི་དུས་ལ་བབ། སོ་ནམ་པ་ཚོ་གཅིག་རྗེས་གཉིས་མཐུད་ངང་ཚོ་དང་ཚོ་བྱས་
ཏེ་རྟ་རྒྱུག་ཐང་དང་ཆ་འདྲ་བའི་ཐང་སྡེར་ཐོག་བསྐྱོད་ཅིང་། ཐང་སྡེར་དེ་ནི་ཤིང་ཕུར་ལ་
ཐག་རྒྱ་རིང་པོ་ཞིག་བཏགས་ནས་བསྐོར་འདུག
དུད་འགྲོ་ཚང་མ་དེའི་ནང་ཡོད་པས་སྣ་ཐག་པ་ལ་གཏད་པ་དང་། འཕོངས་འཚོས་
རོང་རོང་ངང་སྟར་པ་གཅིག་ཏུ་འགྲིག ཕག་པ་སྣ་ཁུང་ས་ལ་སྦྱར་ནས་མིག་ལྤགས་ཟུམ་
ཟུམ་དུ་ཉལ། བེའུ་དང་ལུ་གུ་ཚོ་ནི་སྐད་འབོད་བྱེད། བཞོན་མ་ནི་རྐང་པ་ཡ་གཅིག་སྐུམ།
གྲོད་པ་ས་ལ་འབྱར་ནས་དལ་ལྷོད་ངང་ལྡད་རྒྱག་བཞིན་མཆིས། དུག་སྦྲང་མིག་གི་མདུན་
ནས་འཕུར་སྐབས་དེ་དག་གི་མིག་ལྤགས་མཐུག་པོ་ཕྱེད་ཙམ་བཙུམ། ཤིང་རྟ་འཁོར་ལོ་
གཏོང་མཁན་ལ་ལ་སྟོད་ཧྲེང་མར་རྟ་གསེབ་ཁ་ཤས་ཀྱི་སྲབ་ཐག་ལག་པར་བསྐོན་ནས་ཡོད་
ཅིང་། རྟ་དེ་དག་ནི་ལག་པ་གནམ་ལ་བསླངས་ཏེ་འཁྲིས་ཀྱི་རྒོད་མ་ལ་གཏད་ནས་འཚེར་
སྐད་རྒྱག རྒོད་མ་དག་ནི་ཁུ་སིམ་པོར་མགོ་བོ་དང་གཟེ་སྤུས་བཀབ་པའི་མགྲིན་པ་གཟེངས་
ནས་ཀྲོང་ངེར་ལངས། རྟེའུ་དག་ནི་རྒོད་མའི་གྲིབ་ནག་ཏུ་ངལ་གསོས་པ་དང་། ཨ་མའི་སྦོ་
འོག་ཏུ་ཡང་ཡང་འཛུལ་ནས་འོ་མ་སྣུན་པར་བྱེད། རོང་རོང་མཐོ་དམའ་མི་སྙོམས་པའི་དུད་
འགྲོའི་ཁྱུ་ཚོགས་ཁྲོད་དུ་རྟའི་གཟེ་བ་དཀར་པོ་ནི་རྦ་རླབས་ཇི་བཞིན་ལྷགས་པའི་ཁྲོད་དུ་
ལྷབ་ལྷུབ་གཡོ་བ་དང་། བ་གླང་གི་ར་ཅོ་རོང་རོང་དགུང་ལ་གཏད། ད་དུང་དེ་དག་ཁྲོད་ཕར་
བཞུད་ཚུར་བཞུད་སྐྱེ་བོའི་མགོ་བོ་རོང་རོང་མཐོང་རྒྱུ་ཡོད། ཐང་སྡེར་ཕྱི་རོལ་གྱི་གོམ་པ་བརྒྱ་
ཙམ་གྱི་སར་གླང་ནག་པོ་ཞིག་ཡོད་པ་དེའི་སྤོར་ལ་ཐུར་མགོ་གཡོག་པ་དང་སྣ་ལ་ལྕགས་
ལོང་བཀོན་འདུག་པ་དེ་ནི་རག་ལས་བརྡུངས་པའི་གླང་གོག་བཞིན་འགུལ་ཙམ་ཡང་མི་
བྱེད། བྱིས་པ་གོས་ཧྲུལ་གྱོན་པ་ཞིག་གིས་ཐག་པ་བཟུང་ནས་གླང་གོག་འཁྲིད་བཞིན་འདུག
སྐབས་དེར་སྐུ་ཞབས་ཁ་ཤས་གོམ་པ་ལྗིད་ཏིག་ཏིག་སྤོ་བཞིན་དུད་འགྲོ་སྟར་པ་གཉིས་
ཀྱི་དབར་ནས་སྐྱོད་བཞིན་དུད་འགྲོ་རེ་རེ་བཞིན་ལ་དཔྱད་ཞིབ་བྱས་རྗེས་སྐད་འགོ་དམའ
མཆིས་པའི་སྐྱེས་པ་ཞིག་གིས་འགྲོ་གིན་ཟིན་བྲིས་དེབ་ཐོག་ཟིན་ཐོ་ཚིག་རེ་གཉིས་བཀོད།
པོས་བསམ་འཆར་བརྗེ་རེས་བྱེད། ཁོང་ཚོའི་ཁྲོད་ནས་གནས་བབ་མཐོ་ཙམ་ཡོད་བཟོ་
ཁོང་ནི་ཤན་འབྱེད་ཨུ་ཡོན་ལྷན་ཁང་གི་ཀྲུའུ་ཞི་སྐུ་ཞབས་ཏེ་ལོ་སེ་ལའེ་ཡིན་པ་རེད། ཁོང་
གིས་རུ་ཏོ་ཧྥུ་མཐོང་འཕྲལ་མདུན་དུ་གོམ་པ་གང་མགྱོགས་པོ་སྤོས་ཏེ་འཛུམ་ཤིག་ཤིག་
ངང་འོ་ཙི་ལགས། སྐུ་ཞབས་པུ་ལང་རུ་ལགས། ཁྱེད་རང་གིས་ང་ཚོ་ཚང་མ་འདོར་འདུག་གོ་ཟེར།
རུ་ཏོ་ཧྥུས་དེ་མར་ཏོག་ཙམ་སོང་རྗེས་ཁོ་ཡོང་གི་ཡིན་ཟེར། འོན་ཀྱང་ཀྲུའུ་ཞི་དེ་སོང་རྗེས་ཁོ་ན་རེ།
ཧེན། ང་ནི་མི་འགྲོའོ། །ཁྱེད་དང་མཉམ་དུ་འགྲོ་རྒྱུ་བྱུང་ན་ཁོང་དང་མཉམ་དུ་འགྲོ་
བ་ལས་ཞེ་དྲག་ཡག་ཟེར།
ཁོས་དཔྱད་བསྡུར་ཚོགས་འདུ་ལ་འཕྱ་སྨོད་ཡང་ཡང་རྒྱག་ནའང་རང་དགར་གང་
སར་འགྲོ་བའི་ཆེད་དུ་རུ་ཏོ་ཧྥུས་ཁོའི་ལག་འཁྱེར་སྔོན་པོ་ཉེན་རྟོག་པར་བསྟན། ཐ་
ན་འགྲེམས་དངོས་སྤུས་མ་ལ་ལའི་མདུན་དུ་ངང་འཐེན་རེ་བྱས། འོན་ཀྱང་དེ་དག་
ལ་ལྕམ་ཆུང་བྷོ་ཝ་རི་སྤྲོ་སེམས་མེད། གནས་ཚུལ་དེ་ཁོ་ལ་སྣང་བ་བྱུང་བས་ན། ཁོས་ཡུང་
དེ་རྗེས་སོ་སོའི་གྱོན་གྲོང་གི་བུད་མེད་དག་གི་རྒྱན་གོས་ལ་འཕྱ་ལད་རྒྱག་འགོ་ཚུགས།
གོས་སྟབས་བདེ་དྲགས་པར་བཟོད་གསོལ་ཞུས། ཁོའི་རྒྱན་གོས་ནི་མགོ་ལུས་ཆ་མཚུངས་
པོ་གཏན་ནས་མེད་པ་ཞིག་ལགས་ཏེ། ཁ་ཤས་སར་ཆེས་སྤྱིར་བཏང་དང་། ཁ་ཤས་སར་དང་
དོད་ཧ་ཅང་ཆེ་བས་སྐྱེ་བོ་དཀྱུས་མའི་མིག་ནང་དེའི་ཐོག་ནས་བག་མེད་རྣམ་གཡེང་ཅན་
ཞིག་དང་། སེམས་པ་རྣལ་ལ་མི་བབ་པ་ཞིག སྒྱུ་རྩལ་གྱིས་ཁོ་ལ་སྤྲད་པའི་བག་ཆགས་ངན་
པ་དང་སྤྱི་ཚོགས་ཀྱི་གོམས་སྲོལ་ལ་མཐོང་ཆུང་བྱེད་མཁན་ཞིག་ཏུ་མཐོང་། ཁོའི་གྱོན་གོས་
ཐོག་ནས་སྐྱེ་བོ་ལ་ལར་དགོད་བྲོ་བའི་སྣང་བ་སྟེར་བ་དང་། ལ་ལར་ཁོང་ཁྲོ་སློང་བར་བྱེད།
དེ་རིང་ཁོས་ཕུར་རྩེ་ལ་སུལ་ཡོད་པའི་སོ་རས་ཀྱི་འོག་འཇུག་ཅིག་གྱོན། སྟོད་གོས་ཁན་
སྦྱར་སྐྱ་བོའི་བྲང་ཁ་ཕྱེ་བའི་མཚམས་སུ་ལྷགས་པས་ལྷབ་ལྷུབ་གཡོ། ཤུར་རིས་ཧྲལ་པོའི་
དོར་མའི་བོལ་གོང་མཚམས་ནས་ཡུལ་ནན་ཅིང་ནས་ཐོན་པའི་རས་ལ་རྩི་ལྡན་ཀོ་བས་
གཡོགས་པའི་ལྷམ་ཡུ་རིང་ཆ་གཅིག་མངོན་ཞིང་། འོད་ཐིང་ཐིང་ཕྱིས་ཡོད་པས་རྩྭ་ཡང་
གསལ་བར་བྱེད། ཁོའི་ལྷམ་ཡུ་རིང་རྟ་སྦང་ཐོག་ཕར་བརྫིས་ཚུར་བརྫིས་བྱས། ཁོའི་ལག་པ་
ཡ་གཅིག་སྟོད་གོས་ཀྱི་པ་ཀིའི་ནང་བརྒྱུས། རྩྭ་ཞྭ་ཟུར་གྱོན་བརྒྱབ།
ཁོ་ན་རེ། དེའི་ཁར་གྲོང་གསེབ་ཏུ་སྡོད་སྐབས་ཟེར་སྐབས།
ཨི་མ་ན་རེ། ག་རེ་བྱས་ནའང་ཐམས་ཅད་སྟོང་ཟད་རེད་ཟེར།
རུ་ཏོ་ཧྥུ་ན་རེ། དེ་རང་རེད། འདི་གའི་མི་ཚོའི་ཁྲོད་ནས་ཏཱ་ཡི་ཡི་བཟོ་ལྟ་ངོ་ཤེས་པའི་
མི་ཡང་རྙེད་ཁག་པོ་རེད་ཟེར།
དེ་ནས་ཁོ་གཉིས་ཀྱིས་གྲོང་གསེབ་ཀྱི་འཚོ་བ་ཆོ་མེད་ཚུལ་དང་། འདི་གར་ཚེ་སྲོག་
གི་དབུགས་རྒྱུན་འགག་ལུགས། སྟོང་བསམ་རྨེག་མེད་དུ་འགྲོ་ཚུལ་སོགས་གླེང་།
རུ་ཏོ་ཧྥུ་ན་རེ། “དེར་བརྟེན། བདག་ནི་དུས་ནམ་ཡང་སེམས་པ་སྦུབ་སུབ་དོག་པའི
གནས་སུ་གྱར་ནས་སྡོད་དགོས་འདུག་ཟེར།
ཁོ་མོ་ཧང་སང་པའི་ངང་ན་རེ། “ཁྱེད་རང་ཨེ། ངའི་སྣང་བར་ཁྱེད་རང་སྤྲོ་མདོག་ཁ་པོ་ཞིག་མཐོང་བྱུང” ཟེར།
“དེ་རང་རེད། ཕྱི་ཚུལ་ནས་བལྟས་ན་དེ་འདྲ་རང་རེད། ཅིའི་ཕྱིར་ཞེ་ན་མི་རྣམས་
ཀྱི་མདུན་དུ་བདག་གིས་ཞལ་ཤོབ་ཚ་བའི་རྣམ་འགྱུར་ཞིག་ཏུ་རྫུས། འོན་ཀྱང་བདག་ཉིད་
ཟླ་འོད་འོག་ཏུ་གནས་པའི་དུར་ས་མཐོང་བའི་ཚེ། བདག་གིས་ཡང་ནས་ཡང་དུ་རང་ཉིད་
ཁོང་རྣམ་པ་ཚོ་ཇི་བཞིན་ནམ་ཡང་བདེ་བར་གཟིམ་ན་དེ་བས་མི་དགའ་འམ་ལ་སོགས་
སྙམ་གྱི་ཡོད་ཟེར།
ཨི་མ་ན་རེ། ཨ་ལས། ཁྱེད་རང་གི་གྲོགས་པོ་དག་གང་དུ་ཡོད་དམ། ཁོང་ཚོ་དྲན་གྱི་མི་འདུག་གམ་ཟེར།
བདག་གི་གྲོགས་པོ་ལགས། སུ་བདག་གི་གྲོགས་པོ་རེད་དམ། བདག་ལ་གྲོགས་པོ་
མཆིས་སམ། བདག་ལ་སུས་སེམས་ཁུར་བྱེད་དམ་ཟེར།
མཐའ་མཇུག་གི་སྐད་ཆ་ཚིག་འགའ་རྗོད་སྐབས་ཁོའི་ཁ་ཟུར་ནས་སི་སྒྲ་གྲག
དེའི་སྐབས་མི་ཞིག་གིས་རྐུབ་སྟེགས་མང་པོ་ཞིག་འཁྱེར་ཏེ་རྒྱབ་ནས་ཡོང་གི་ཡོད་
པས་ཁོང་གཉིས་རེ་ཞིག་སོ་སོར་གྱེས་དགོས་བྱུང་། མི་དེས་རྐུབ་སྟེགས་འཁྱེར་བ་མང་ཐག་
ཆོད་པས་ཤིང་ལྷམ་གྱི་རྩེ་དང་ལག་ངར་གྱི་སྣེ་ཙམ་ལས་རིག་རྒྱུ་མེད། མི་དེ་ནི་དུར་ས་
སྔོག་མཁན་ལེ་སི་ཏི་པུ་དྷུ་ཨ་ཡིན་ཞིང་། ཁོས་མི་ཚོགས་ཀྱི་ཁྲོད་ནས་མཆོད་ཁང་གི་རྐུབ་
སྟེགས་དབོར་བཞིན་ཡོད། ཁོ་ནི་སོ་སོའི་ཁེ་ཕན་དང་འབྲེལ་ཡོད་ཀྱི་དོན་ལ་བསམ་བློ་
གཏོང་མཁས་པོ་ཡོད་ཅིང་། རྐུབ་སྟེགས་གཡར་བ་ལ་བརྟེན་ནས་ད་ཐེངས་ཀྱི་དཔྱད་བསྡུར་
ཚོགས་འདུའི་ཐོག་ཕྱི་དངུལ་ཕྲན་ཙན་ཐོབ་རེ་བྱས། ཁོའི་བསམ་ཚུལ་དོན་ལ་སྨིན་ཞིང་།
གྲོང་གསེབ་པ་དེ་དག་ཚ་གདུག་ཚ་དྲགས་པས་རྐུབ་སྟེགས་ལ་ཧབ་ཐོབ་བརྒྱབ་ནས་རྐུབ་
སྟེགས་སུ་ལ་སྤྲོད་དགོས་མིན་ཀྱང་མི་ཤེས། རྐུབ་སྟེགས་ཐོག་གི་རྩྭ་གདན་ནས་དྲི་ཞིམ་ལྡང་
བ་དང་། རྐུབ་སྟེགས་རྒྱབ་བསྙེས་ལ་བག་སྣུམ་བྱུག་ཡོད་པས་མི་ཚོ་རྐུབ་སྟེགས་ཐོག་སྡོད་
པའི་ཚེ་བློ་ཡིད་ཚིམ་པའི་སྣང་བ་སྟེར།
ལྕམ་ཆུང་བྷོ་ཝ་རིས་སླར་ཡང་རུ་ཏོ་ཧྥུའི་ལག་ངར་དང་ལག་གདང་སྦྲེལ། ཁོས་ཆིག་
ལབ་རྒྱག་པ་ལྟར་དུ་ན་རེ།
དངོས་གནས་ཡིན། བདག་ནི་ཧ་ཅང་སྟོང་ལྷང་ལྷང་ཞིག་ལགས། ག་དུས་ཡིན་
ནའང་ཡུལ་ཡུལ་པོའི་སྣང་བ་སྟེར། ཀྱེ་མ། གལ་ཏེ་བདག་གི་འཚོ་བའི་ནང་དམིགས་ཡུལ་
ཞིག་ཡོད་ན། གལ་ཏེ་བདག་ལ་བརྩེ་དུང་གི་བྱིན་རླབས་ཐོབ་ན། གལ་ཏེ་བདག་ལ་མི་སུ་
རུང་ཞིག་འཕྲད་ན…ཨེ་མ། དེས་ན་བདག་གིས་སོ་སོའི་སེམས་ནུས་གང་ཡོད་བཏོན།
དཀའ་ངལ་ཡོད་ཚད་ཁྱད་དུ་བསད། འགོག་རྐྱེན་མཐའ་དག་སེལ་བར་མི་བྱེད་དམ” ཟེར།
ཨི་མ་ན་རེ། འོན་ཀྱང་བདག་གིས་བལྟས་ན། སྐུ་ཉིད་ལ་ཐུགས་མི་སྤྲོ་བའི་དོན་དག་
ཅི་ཡང་མ་མཆིས་ཟེར།
རུ་ཏོ་ཧྥུ་ན་རེ། “ཨ་ལས། ཉིད་ནས་དེ་ལྟར་དགོངས་ཀྱི་ཡོད་དམ” ཟེར།
ཁོ་མོ་ན་རེ། “ཇི་ལྟར་ནའང་སྐུ་ཉིད་ནི་རང་དབང་ལྡན་པ་ཞིག་ལགས” ཟེར།
ཁོ་མོས་རེ་ཞིག་སོམ་ཉི་དང་བཅས་ན་རེ། “དངུལ་ལ་ནི་ཐོགས་པ་མི་འདུག”
ཁོ་ན་རེ། “བདག་ལ་འཕྱ་སྨོད་མི་གནང་བར་འཚལ།”
ཁོ་མོས་དེ་ནི་འཕྱ་སྨོད་རྒྱག་པ་ཞིག་གཏན་ནས་མིན་ལུགས་ཁས་བླངས། དེའི་ཚེ་མེ་
སྒྱོགས་ཀྱི་སྒྲ་གྲག མི་རྣམས་དེ་མུར་འཚང་ཁ་ཤིག་ཤིག་ངང་གྲོང་རྡལ་ནང་དུ་རྒྱུག
དེ་ནི་འུར་སྒྲོག་ཙམ་དུ་ཟད། མངའ་སྡེའི་སྤྱི་ཁྱབ་ད་དུང་སླེབས་མེད་པས་དཔྱད་ཞིབ་
ཨུ་ཡོན་ཚོ་ཚོགས་འདུ་འཚོག་དགོས་སམ་ཡང་ན་མུ་མཐུད་སྒུག་དགོས་མིན་ཐད་འཕྱང་མོ་ཉུག་ཏུ་གནས།
མཐར་ཐང་སྡེར་གྱི་སྣེ་མོར་བཤུ་བདེའི་ཐོག་ཁེབས་བཀབ་པའི་འཁོར་ལོ་བཞི་ལྡན་གྱི་
བདལ་གཏོང་ཤིང་རྟ་འཁོར་ལོ་ཞིག་ཐོན། དེ་ནི་རྟ་རིད་པོ་གཉིས་ཀྱིས་འཐེན་པ་ཞིག་ཡིན་
པ་དང་ཞྭ་མོ་དཀར་པོ་གྱོན་པའི་ཐེར་གེ་བ་དེས་རྟ་ཕོ་ཡང་ཡང་ལྕག་གིས་སྐུལ་བར་བྱེད།
པི་ནེས་འཚབ་འཚུབ་ངང “རུ་སྒྲིགས” ཞེས་འབོད་པ་དང་ཡུལ་དམག་རུ་དཔོན་གྱིས་
ཀྱང་མཉམ་དུ་སྐད་བརྒྱབ། རུ་མི་ཚོ་མེ་མདའ་འཇོག་སྒྲོམ་གྱི་འགྲམ་དུ་རྒྱུག ཁོང་ཚོ་བྲེལ་
འཚུབ་ཁྲོད་ལ་ལ་གོང་པ་མཁྲེགས་པོ་འདོགས་རྒྱུ་ཡང་བརྗེད། མངའ་སྡེའི་སྤྱི་ཁྱབ་ཀྱིས་
ཀྱང་ཚང་མའི་དཀའ་ངལ་ལ་བསམ་ཤེས་ཐུབ་པ་ཇི་བཞིན་རྟ་རིད་པོ་དེ་གཉིས་ཀྱིས་གོམ་
པ་འཁྱར་འཁྱོར་སྤོ་བཞིན་གོམ་སྟབས་ཇེ་དལ་དུ་སོང་བ་དང་། གྲོང་རྡལ་སྤྱི་ཁང་མདུན་གྱི་
སྒོ་འཕྱོར་མདུན་དུ་འབྱོར་སྐབས་ཡུལ་དམག་རུ་ཁག་དང་མེ་ཟོན་རུ་ཁག་གི་རུ་སྟར་ཡང་
ཏག་ཏག་བསྒྲིགས་ཟིན་པ་དང་། རྔ་སྒྲའི་འདེགས་འཇོག་དང་བསྟུན་ནས་གོམ་སྟབས་སྤོ་འགོ་ཚུགས།
པི་ནེ་ན་རེ། “རང་རང་གོམ་སྒྲ་སྒྲིགས” ཟེར།
ཡུལ་དམག་རུ་དཔོན་ན་རེ། “ཀྲོང་ངེར་ལོངས། གཡོན་ལ་ལྟོས” ཟེར།
དེ་ནས་མེ་མདའ་འཕྱར་བའི་གུས་འདུད་ཞུས། མེ་མདའི་ཐོག་གི་ཨ་ལོང་གི་ཏིང་ཏིང་
ཏང་ཏང་གི་སྐད་སྒྲ་ནི་ཟངས་རྔ་རྡོ་སྐས་སྟེང་ནས་རྦབ་འགྲིལ་ཐེབས་དང་མཚུངས། གུས་
བཏུད་ཟིན་རྗེས་མེ་མདའ་མར་བཞག
དེའི་ཚེ་འཁོར་ལོའི་སྟེང་ནས་དངུལ་སྐུད་ཀྱི་མཐའ་སྒྲིལ་བཏང་བའི་གཟབ་གོས་
མནབས་པའི་སྐུ་ཞབས་ཤིག་བབས། ཁོང་ནི་སྤྱི་ཐེར་ཡིན་པ་དང་། ལྟག་རྒྱབ་ཏུ་སྐྲ་ཚོམ་
ཞིག་བཞག ངོ་གདོང་སྨུག་ལ་རྣམ་འགྱུར་བྱམས་བརྩེ་ལྡན་པ་ཞིག་ཏུ་སྣང་། ཁོང་གི་
འདྲེན་བྱེད་ལྷག་པར་ཆེ་ཞིང་མིག་ལྤགས་མཐུག འདྲེན་བྱེད་ཕྱེད་གདང་ཕྱེད་བཙུམ་ངང་
གཡས་གཡོན་གྱི་མི་རྣམས་ལ་ལྟ་བའི་ཚེ་སྣ་ཁུང་སྙུང་སྙུང་གྱེན་དུ་བརྫེས། ཀོང་དུ་རྡིབ་
པའི་ཁ་ལས་འཛུམ་མདངས་ཕྲ་མོ་མངོན། ཁོང་གིས་ཞགས་རྒྱན་ཐོག་ནས་གྲོང་རྡལ་གྱི་སྡེ་
དཔོན་སུ་ཡིན་ངོ་ཤེས། ཁོང་གིས་སྡེ་དཔོན་ལ་སྤྱི་ཁྱབ་ཕེབས་མ་ཐུབ་པའི་རྒྱུ་མཚན་བཤད་
པ་དང་ཁོ་པ་རང་ཉིད་མངའ་སྡེ་སྲིད་གཞུང་གི་ལས་བྱ་ཞིག་ཡིན་ལུགས་ངོ་སྤྲོད་བྱས་པ་
དང་དགོངས་སེལ་ཞུས། དྷུ་ཝ་ཧྲེའི་ཡིས་ཁོང་གི་སྐད་ཆར་ལན་སློག་སྐབས་འཛེམ་ཟོལ་གྱི་
སྐད་ཆ་མང་པོ་བཤད་པ་དང་། ཕ་རོལ་པོས་ནི་དེ་འདྲ་ཞུ་ག་ལ་ཕོད་ཟེར། དེ་ལྟར་མི་གཉིས་
ཁ་སྤྲོད་དུ་ལངས་ནས་གུས་ཚུལ་གྱིས་ཧ་ལམ་དཔྲལ་བ་ཐུག་ལ་ཉེ། གཡས་གཡོན་ནི་དཔྱད་
འདེམས་ཨུ་ཡོན་དང་། གྲོང་རྡལ་གྱི་གྲོས་མི་དང་མི་སྣ་གལ་ཆེན་ཁ་ཤས་དང་། དེ་འཕྲོས་
ནི་ཡུལ་དམག་རུ་ཁག་དང་མང་ཚོགས་ཡིན། སྐུ་ཞབས་ལས་བྱ་དེས་སོ་སོའི་ཞྭ་མོ་ནག་པོ་
ཟུར་གསུམ་ཅན་བྲང་ཁར་སྦྱར་ཏེ་མི་ཚང་མར་སླར་ཡང་གུས་འདུད་ཞུས། དྷུ་ཝ་ཧྲེའི་ཡིས་
སྐེད་སྒུར་སྒུར་དང་སྒྱིད་ཞ་ཞའི་ངང་མཉམ་དུ་འཛུམ། ངག་ལྡབ་ལྡིབ་ངང་ཚིག་གྲུབ་གང་
བཟང་སྒྲུག་སྟེ་རྒྱལ་པོ་ཚང་ལ་ལྷག་བསམ་རྣམ་དག་ཡོད་ལུགས་བཤད་པ་དང་སྦྲགས། གོང་
རིམ་ནས་ཡུང་གྲོང་ལ་གནང་བའི་མཚན་སྙན་ལ་ཐུགས་རྗེ་ཆེ་ཞུས།
གསེར་སེང་མགྲོན་ཁང་གི་གླ་པ་དབྱི་པོ་ལི་ཐེས་ཐེར་གེ་གཏོང་མཁན་གྱི་ལག་ནས་
སྲབ་མདའ་བླངས། བཟོ་དབྱིབས་འགྱུར་བའི་རྐང་པ་གྱོལ་བཞིན་རྟ་ཕོ་སྒོ་འཕྱོར་འོག་ཏུ་
བཏགས། དེ་གར་སོ་ནམ་པ་མང་པོ་ཞིག་ཤིང་རྟ་འཁོར་ལོར་ལྟད་མོ་ལྟ་བར་རུབ་འདུག རྔ་
སྒྲ་གྲག་ཅིང་རྟེན་འབྲེལ་མེ་སྒྱོགས་ཀྱང་གྲག སྐུ་ཞབས་རྣམ་པ་གཅིག་མཇུག་གཉིས་
མཐུད་ངང་ཀྲུའུ་ཞི་སྟེགས་བུའི་ཐོག་སོང་ནས་ལྕམ་སྐུ་དྷུ་ཝ་ཧྲེའི་དྲུང་ནས་གཡར་བའི་
སྟོང་སྐུད་བཏགས་པའི་སྤུ་མ་དམར་པོའི་འབོལ་སྟེགས་ཐོག་བསྡད།
སྐུ་ཞབས་དེ་དག་གི་བྱད་དབྱིབས་ཚང་མ་ཧ་ལམ་འདྲ་མཚུངས་སུ་སྣང་ཞིང་། ཁོང་
རྣམ་པའི་བཞིན་གྱི་པགས་པ་ལྷོད། ཉི་མས་འཚིག་པའི་བཞིན་མདངས་ནི་ཀུ་ཤུའི་ཨ་རག་
གི་མདོག་ལས་ཅུང་ཟད་དཀར། ཁོང་རྣམ་པའི་སྨ་ར་སྟུག་པོའི་འོག་ནས་ཀྲོང་ངེར་ལངས་
པའི་གོང་པ་ཆེན་པོ་མངོན། གོང་དཀྲིས་དཀར་པོ་ལ་ཕྱེ་ལེབ་དབྱིབས་ཀྱི་མདུད་པ་བརྒྱབ།
ཚང་མས་མཐའ་ཆགས་བཏང་བའི་སི་ཤན་སྤུ་མའི་ཁན་སྦྱར་གྱོན། ཚང་མའི་ཆུ་ཚོད་ཀྱི་སྣེ་
མོར་བསྒར་བའི་སི་ཤན་སྐུད་པའི་རྩེ་ལ་གཡུ་དམར་འཇོང་དབྱིབས་རེ་བཏགས། ཁོང་ཚོའི་
ལག་པ་ཚང་མ་ཡིད་གཟབ་ཀྱིས་བརླ་སྟེང་དུ་བཞག རྐང་པ་ཅུང་ཙམ་བགྲད་དེ་དོར་ཁའི་
ཐིག་རིས་ཕྱི་ལ་གསལ་བར་བྱས། དོར་མ་གསར་པའི་འོད་མདངས་ད་དུང་བཀྲུས་ནས་ཡལ་
མེད་པས་ཁོང་རྣམ་ཚོའི་ཀོ་འཇུར་ལས་ཀྱང་འོད་མདངས་ཆེ།
ཚོགས་འདུ་ལ་ཞུགས་མེད་པའི་ལྕམ་སྐུ་ཚོ་རྒྱབ་ངོས་བགྲོད་ལམ་འོག་གི་ཀ་བའི་
དབར་དུ་ལངས། སྤྱིར་བཏང་གི་མང་ཚོགས་ཁ་སྤྲོད་དུ་ལངས་པའང་རྐུབ་སྟེགས་ཐོག་
བསྡད་འདུག ལེ་སི་ཏི་པུ་དྷུ་ཝ་ཡིས་རྩྭ་རའི་ནང་གི་རྐུབ་སྟེགས་ཆ་ཚང་དབོར་ཟིན་པ་
དང་། ད་དུང་མཆོད་ཁང་ནང་ནས་རྐུབ་སྟེགས་ཟམ་མི་ཆད་པར་དབོར་བཞིན་འདུག
ཁོའི་ཚོང་དེས་མི་རྣམས་ལ་རྙོག་དྲ་ཆེན་པོ་བཟོས་ཤིང་། ཀྲུའུ་ཞི་སྟེགས་བུའི་སྐས་ཀ་ཆུང་
ཆུང་ཐོག་འགྲོ་བར་རྙོག་དྲ་མང་པོ་ཞིག་བརྒྱུད་དགོས་ཀྱི་ཡོད།
སོ་སོའི་འཁྲིས་ནས་སོང་སྟེ་སྡོད་གནས་ཐོག་འགྲོ་བཞིན་པའི་སྨན་གཉེར་དཀའ་བཅུ་
པར་སྐུ་ཞབས་ལེ་ཧོ་ན་རེ། “ངས་བྱས་ན་ཝུའེ་ཉི་སི་ལྟ་བུའི་དར་ཤིང་གཉིས་བསླངས་ཏེ་དེའི་
ཐོག་བརྗིད་ཉམས་ལྡན་ལ་ཤོམ་ཆེ་བའི་རྒྱན་སྤྲོས་བྱས་ན་མཛེས་པོ་ཅི་འདྲ་མེད་དམ” ཟེར།
ཧའོ་མེ་ན་རེ། “རེད་ཨང་། འོན་ཀྱང་ཐབས་ཅི། སྡེ་དཔོན་གྱིས་ཡོད་ཚད་སོ་སོའི་ལག་
པར་བཟུང་ཡོད། ཁོང་ནི་མཛེས་དཔྱོད་ཀྱི་བློ་རིག་མེད་པས་ངེད་ཚོའི་ཡ་ང་དགོས་པའི་དྷུ་
ཝ་ཧྲེའི་ལ་ང་ཚོས་བརྗོད་པའི་སྒྱུ་རྩལ་གྱི་འཇོན་ཐང་གང་ཡང་མེད” ཟེར།
དེའི་ཚེ་རུ་ཏོ་ཧྥུ་དང་ལྕམ་ཆུང་བྷོ་ཝ་རི་གྲོང་རྡལ་སྤྱི་ཁང་ཉིས་ཐོག་གི “དོན་གྲོས་
ཚོམས་ཁང” ནང་འཛུལ། དེའི་ནང་དུ་མི་མེད་པས་ཁོས་ཟེར་ན་ཤོད་དུ་སྡོད་པ་ལས་འདི་
ག་ནས་བལྟས་ན་རང་དབང་ཆེ་ལུགས་བརྗོད། ཁོས་རྒྱལ་པོའི་སྐུ་སྟོད་འཇིམ་བརྙན་འོག་
གི་སྒྲོག་ཙེ་ནར་མོའི་འགྲམ་ནས་རྐུབ་སྟེགས་གསུམ་སྒེའུ་ཁུང་གི་འགྲམ་དུ་སྤོས་པ་དང་ཁོ་གཉིས་གྲལ་ལ་འཁོད།
ཀྲུའུ་ཞི་སྟེགས་བུའི་ཐོག་ཕན་ཚུན་ཟུར་རེས་དང་། ཤུབ་ཤུབ་ངང་གྲོས་བསྡུར་ཡང་
ཡང་བྱས་རྗེས་མངའ་སྡེའི་སྐུ་ཞབས་གྲོས་དཔོན་ཡར་ལངས། སྐབས་དེར་ཚང་མས་ཁོང་གི་
མིང་ལ་ལེ་ཝན་ཟེར་གྱི་ཡོད་པ་ཤེས། ཁོང་གི་མིང་དེ་མི་རྣམས་ཀྱིས་ཕན་ཚུན་གཅིག་གིས་
གཅིག་ལ་བརྒྱུད་བསྒྲགས་བྱས། ཁོང་གིས་གསུང་བཤད་ཟིན་བྲིས་ཤོག་ལྷེ་ཁ་ཤས་འཁྱེར་
ཡོད། ཡི་གེ་གསལ་ཙམ་མཐོང་ཕྱིར་མིག་གི་འཁྲིས་སུ་འཁྱེར་ནས་གསུང་བཤད་གནང་འགོ་ཚུགས། སྐུ་ཞབས་རྣམ་པ་ཚོ།
ལྷན་རྒྱས་ལ་དེ་རིང་གི་ཚོགས་འདུའི་དམིགས་ཡུལ་མ་སྨྲས་གོང་ལ་ངས་ལྷན་རྒྱས་
ཚང་མའི་སེམས་ནང་གི་བསམ་འདུན་ཏེ། རང་རེའི་བླ་ན་མེད་པའི་དབང་འཛིན་ལས་
ཁུངས་དང་། སྲིད་གཞུང་དང་རྒྱལ་པོ་མཆོག་ལ་ཐུགས་རྗེ་ཆེ་ཞུ་ལུགས་མཚོན་པར་བྱེད་
ཆོག་པ་ཞུ། རང་རེའི་བླ་ན་མེད་པ་དང་གུས་པར་འོས་པའི་རྒྱལ་པོ་མཆོག་གིས་རྒྱལ་ཁབ་
ཀྱི་ལ་རྒྱ་དང་མི་སྒེར་གྱི་བྱ་གཞག་དར་རྒྱས་གང་ཅིར་མི་ཁྱབ་པ་མེད་པའི་ཐུགས་ཁུར་
གནང་གི་ཡོད། ཁོང་གིས་སྟོབས་ལྡན་ཕྱག་དང་མཁྱེན་ནུས་ལ་བརྟེན་ནས་རྒྱལ་ཁབ་ཀྱི་གྲུ་
གཟིངས་ཆེན་པོའི་ཁ་ལོ་བསྒྱུར་ཏེ་རླུང་བརྟེན་རླབས་གཤགས་ཀྱིས་མདུན་དུ་སྐྱོད། དམག་
འཁྲུག་དང་ཞི་བདེ་གང་གི་དུས་སུའང་བཟོ་ལས་དང་། ཚོང་ལས། ཞིང་ལས། སྒྱུ་རྩལ་
སོགས་གང་ཅིའི་དར་རྒྱས་ལ་མཐོང་ཆེན་གནང་གི་ཡོད།”
རུ་ཏོ་ཧྥུ་ན་རེ། “ང་རྒྱབ་ངོས་ལ་ཤིག་ཙམ་བསྡད་ན་ལེགས” ཟེར།
ཨི་མ་ན་རེ། ཅི་ཡིན་ནམ་ཞེས་དྲིས།
ཏག་ཏག་དེའི་ཚེ་མངའ་སྡེའི་གྲོས་མིའི་སྐད་འགོ་ལྷག་པར་བཏེགས་ནས་སེམས་
འགུལ་དང་བཅས་ན་རེ།
“སྐུ་ཞབས་རྣམ་པ་ཚོ། ནང་འཁྲུག་གི་ཁྲག་དྲོན་གྱིས་ཐང་སྡེར་འཚོས་པ་དང་། བཟོ་
ཚོང་ལས་རིགས་ཀྱི་བདག་པོ་མཚན་དགུང་ཉེན་བརྡའི་སྐད་ཀྱིས་གཉིད་དཀྲོག་པ། སྦྱར་
ཚིག་དང་འབོད་སྒྲས་རྒྱལ་ཁབ་ཀྱི་རྨང་གཞི་རྩ་སློག་གཏོང་བ་ལ་སོགས་པའི་དུས་ཚོད་ད་
ནི་ཡོངས་སུ་འདས་ནས་བསྐྱར་ལོག་རྒྱག་མི་སྲིད་
རུ་ཏོ་ཧྥུས་མུ་མཐུད་དེ “ཅིའི་ཕྱིར་ཞེ་ན། ཤོད་ཀྱི་མི་ཚོས་ང་མཐོང་གི་རེད། དེ་དུས
ངས་ཟླ་ཕྱེད་རིང་གསལ་བཤད་བྱས་ཀྱང་གསལ་བཤད་མི་ཐུབ། དེའི་ཁར་བདག་ལྟ་བུའི་
མིང་ཆད་ངན་པའི་མི་ཨི་མ་ན་རེ། སྐུ་མཁྱེན། ཁྱེད་རང་སོ་སོས་སོ་སོ་ལ་དམའ་འབེབས་པར་མི་འཚལ” ཟེར།
“མ་རེད་མ་རེད། ངའི་མིང་ཆད་ཡག་པོ་གཏན་ནས་མེད། ངས་དྲང་པོ་ཞུ་ཡི་ཡོད……………”
“འོན་ཀྱང་སྐུ་ཞབས་རྣམ་པ་ཚོ།” མངའ་སྡེའི་གྲོས་མི་ན་རེ་མུ་མཐུད་དེ “གལ་ཏེ་
ང་ཚོས་མུན་ནག་གི་གནས་ཚུལ་དེ་དག་དྲན་ཤེས་ཀྱི་ཡོལ་གོ་ལས་ཕྱིར་དབྱུངས་ཏེ། ང་ཚོའི་
འདྲེན་བྱེད་རང་རེའི་མཛེས་ཤིང་ཡིད་དུ་འོང་བའི་རྒྱལ་ཁབ་ཀྱི་དངོས་ཡོད་རྣམ་པའི་ཐོག་ཁ་
ལོ་བསྒྱུར་བའི་ཚེ་ང་ཚོས་གང་ཞིག་མཐོང་ཐུབ་བམ་ཞེ་ན། གང་སར་ཚོང་ལས་སྒྱུ་རྩལ་དར་
ཞིང་རྒྱས། །གང་སར་འགྲིམ་འགྲུལ་ལམ་བུ་གསར་པ་ནི། །རྒྱལ་ཁབ་ལུས་ཕུང་ནང་གི་འཕར་
རྩ་བཞིན། །འབྲེལ་ལམ་གསར་པ་མང་པོ་ཅི་དགར་འཐེན། །ཆེས་ཆེའི་ཐོན་སྐྱེད་ལྟེ་གནས་
སླར་ཡང་གསོན། །ཆོས་ལུགས་གྲུབ་མཐའ་སྔར་བས་སྲ་ཞིང་བརྟན། །སྐྱེ་རྒུའི་སེམས་ཁམས་
མཐའ་དག་འཛུམ་གྱིས་བསུ། །རང་རེའི་གྲུ་ཁར་ཟོང་རྫས་རྒྱུན་མི་ཆད། །རང་རེའི་གདེང་
ཚོད་སླར་ཡང་བརྟན་པོ་བཙུགས།
ཧྥ་རན་སི་ཉིད་སླར་ཡང་གསོན་ཤུགས་འཕེལ། །
རུ་ཏོ་ཧྥུ་ན་རེ། དེའི་ཁར་མི་དཀྱུས་མའི་ལྟ་སྟངས་ཐོག་ནས་བལྟས་ན་ཁོང་ཚོས་དེ་
ལྟར་བསམ་པ་ཡང་འགྲིག་ཡོད་བཟོ་མཆིས་ཞེས་སྐད་ཆ་ཁ་གསབ་བྱས།
ཁོ་མོ་ན་རེ། རྒྱུ་མཚན་ག་རེ་ཡིན་ནམ་ཟེར།
རྒྱུ་མཚན་ཨེ། ཁོ་ན་རེ། མི་ལ་ལ་སྡུག་བསྔལ་མྱོང་བཞིན་པ་ཉིད་ཀྱིས་མི་མཁྱེན་
ནམ། ཁོང་ཚོ་ལ་ཕུགས་བསམ་ཡོད་པ་ཙམ་དུ་མ་ཟད་ད་དུང་བྱ་སྤྱོད་སྤེལ་དགོས། ཁོང་
ཚོར་ལྷག་བསམ་ཟོལ་མེད་ཀྱི་བརྩེ་དུང་དགོས་པ་དང་། དེ་བས་ཤུགས་དྲག་ཆེ་བའི་སྤྲོ་སྣང་
ཡོད་དགོས། དེ་ལྟར་བྱུང་ན་ཁོང་ཚོ་སོ་སོས་འཆལ་འཆོལ་གླེན་རྟགས་དོད་པའི་བྱ་བ་འདྲ་མིན་རྩོམ་སྲིད་ཟེར།
དེའི་ཚེ་ཁོ་མོས་ཁོ་ལ་ལྟ་བའི་ཚེ། ཁོ་ནི་རྒྱལ་ཁབ་འདྲ་མིན་བསྐོར་མྱོང་བའི་སྐྱེས་བུ་
ཞིག་ཏུ་སྣང་། ཁོ་མོས་དེར་མཐུད་དེ།
“འོན་ཀྱང་བདག་ལྟ་བུའི་ཉམ་ཆུང་བུད་མེད་དག་ནི་དེ་ལྟར་ཡིད་ལ་འཁོར་ནས་
སེམས་སྡུག་སེལ་ཐབས་ཀྱང་མི་ནུས” ཟེར།
“དེ་ལྟ་བུའི་སེམས་སྡུག་སེལ་ཐབས་ནི་ཡ་ང་དགོས་པ་ཞིག་སྟེ། དེ་ལྟར་བགྱིས་ན་སྤྲོ་སྣང་གང་ཡང་མེད།”
“འོན་ཀྱང་སྤྲོ་སྣང་བཙལ་ནས་རྙེད་རྒྱུ་ཡོད་དམ།”
“རྙེད་རྒྱུ་ཡོད་དང་ཡོད། ནམ་ཞིག་དེ་ཉིད་འཁྲིས་སུ་འབྱོར་གྱི་རེད” ཁོས་དེ་ལྟར་ལན་བཏབ།
གྲོས་མི་ན་རེ། “དེའི་ཐད་ཁྱེད་རྣམ་ཚོས་རྒྱུས་མངའ་ཡོད། ཁྱེད་རྣམ་པ་ནི་སོ་ནམ་པ་
དང་ཞིང་ལས་ངལ་རྩོལ་པ་རེད། ཁྱེད་རྣམ་པ་ནི་ཤེས་དཔལ་དང་ཞི་བདེ་གསར་གཏོད་པ་
རེད། ཁྱེད་རྣམ་པ་ནི་ཡར་ཐོན་དང་ཀུན་སྤྱོད་བཟང་པོ་སྲུང་འཛིན་བྱེད་པོ་རེད། ཁྱེད་རྣམ་
པས་ཆབ་སྲིད་ཐད་ཀྱི་རླུང་འཚུབ་ནི་རང་བྱུང་ཁམས་ཀྱི་རླུང་འཚུབ་ལས་ཀྱང་འཇིགས་
སྐྲག་སྐྱེ་དགོས་པ་ཞིག་ཡིན་པ་ཤེས་ངེས་ལ་ཡིད་ཆེས་ཡོད།
རུ་ཏོ་ཧྥུ་ན་རེ། “ནམ་ཞིག་དེ་ཉིད་འཁྲིས་སུ་འབྱོར་གྱི་རེད” ཅེས་བསྐྱར་ཟློས་བྱས་
པ་དང་མུ་མཐུད་དེ “དུས་ནམ་ཞིག་གི་ཚེ་གང་ཉིད་རེ་ཐག་ཆད་པའི་དུས་ན་དེ་ཉིད་
གློ་བུར་དུ་ལྷགས་སྲིད། དེ་དུས་གནམ་ས་གསར་པ་གོ་འབྱེད་པས ‘ལྟོས་དང་། ཕ་གིར་
འདུག’ ཅེས་པའི་སྒྲ་ཞིག་གྲག་པ་ཇི་བཞིན། ཉིད་ཀྱི་མི་ཚེ་ཡོངས་རྫོགས་མི་དེ་ལ་བཅོལ་
དགོས་པ་དང་། ཐམས་ཅད་མི་དེ་ལ་འབུལ་བར་འོས་པ། དེའི་ཆེད་དུ་ཡོད་ཚད་བློས་གཏོང་
དགོས་པའི་སྣང་བ་ཞིག་འཆར་འོངས། འགྲེལ་བཤད་མ་བརྒྱབ་ནའང་ཐམས་ཅད་ཚོར་
སྣང་བྱུང་ནས་ཧ་ལམ་རྨི་ལམ་ནང་དུ་མཐོང་མྱོང་བ་ལྟར་འབྱུང་ངོ” (དེ་དུས་ཁོས་ཁོ་མོ་ལ་
ལྟ་ཙམ་བྱས) “མཐར་སྤྲོ་སྣང་མདུན་དུ་ལྷགས། ཉིད་ཀྱིས་དཀའ་ཚེགས་ཆེན་པོས་འཚོལ་
བཞིན་པའི་ནོར་བུ་དེ་གར་ལྷགས་པ་དང་རང་གི་མདུན་ངོར་ལྷགས། དེ་ཉིད་འོད་མདངས་
རབ་ཏུ་འཚེར་བ་དང་མེ་འོད་ལྷམ་ལྷམ་འཕྲོ། འོན་ཀྱང་དེའི་ཚེ་གང་ཉིད་ཐེ་ཚོམ་གྱི་དྲ་
བར་ཚུད། ཡིད་ཆེས་མི་ཕོད། ཁྱོད་ཉིད་སྣང་བ་རབ་ཏུ་འཁྲུལ་ནས་སྐྱེ་བོ་གང་ལ་ལ་ཞིག་
སྨག་རུམ་ཁྲོད་ནས་འོད་སྣང་འོག་ཏུ་སླེབས་པ་ལྟར་གྱི་སྣང་བ་སྟེར་རོ” ཟེར།
སྐད་ཆ་མཇུག་འགྲིལ་སྐབས་རུ་ཏོ་ཧྥུ་ཡིས་ལག་བརྡ་ཞིག་བྱས་ཏེ་ཁོ་རང་གི་སྨྲ་བ་ལ་
གཞོགས་འདེགས་བྱས། ཁོས་འདྲེན་བྱེད་རབ་རིབ་ཏུ་གྱུར་པའི་སྐྱེ་བོ་ཞིག་དང་འདྲ་བར་
ལག་པས་ངོ་གདོང་བཀབ། དེ་རྗེས་ཁོས་ལག་པ་མར་གློད་དེ་ཨི་མ་ཡི་ལག་པའི་ཐོག་བཞག
ཁོ་མོས་སོ་སོའི་ལག་པ་ཕྱིར་བསྡུས། དེའི་ཚེ་དེའི་དུས་ན་གྲོས་མི་སྐུ་ཞབས་ཀྱིས་སྔར་
བཞིན་སོ་སོའི་གསུང་བཤད་ཡི་གེ་ཀློག་བཞིན་མཆིས།
“སྐུ་ཞབས་རྣམ་པ་ཚོ། མི་སུ་འདྲ་ཞིག་ཡ་མཚན་སྐྱེ་ཡི་རེད་དམ་ཞེ་ན། མིག་ཡོད་
ཀྱང་གོ་མི་ཆོད་པའི་མི་དེ་དག་སྟེ། དུས་རབས་རྙིང་པའི་བསམ་བློ་གུ་དོག་པོ་དང(ངས་དེ་
ལྟར་སྨྲ་བར་སྤོབས)མི་ལ་ལྟ་སྟངས་ཡང་དག་པ་འཛིན་མི་ཤེས་པའི་མི་དག་ཡ་མཚན་སྐྱེ་
བར་ངེས་ཤིང་། ཁོ་པ་ཚོས་ཐ་ན་སོ་ནམ་པར་བློ་རིག་ཡོད་པར་ཡིད་ཆེས་མི་བྱེད། གལ་ཏེ་
གྲོང་གསེབ་ཏུ་མ་ཡོང་ན་རྒྱལ་གཅེས་ཀྱི་སྙིང་སྟོབས་གང་ནས་རྙེད། སྤྱི་པའི་བྱ་གཞག་ལ་
ལྷག་བསམ་རྣམ་དག་བྱེད་མཁན་གང་ནས་འཚོལ། མདོར་བསྡུས་ནས་བཤད་ན་སྐད་ཆ་
ཚིག་གཅིག་སྟེ། བློ་རིག་དེ་འདྲ་ཞིག་གང་ནས་རྙེད་ཐུབ། སྐུ་ཞབས་རྣམ་པ་ཚོ། བདག་གིས་
བརྗོད་པ་ནི་ཕྱི་ཚུལ་ཙམ་གྱི་བློ་རིག་དང་དོན་གྱིས་སྟོང་པའི་མིའི་བསམ་བློ་ལ་རྒྱན་སྤྲོས་
བྱེད་ཀྱི་བློ་རིག་ལ་བརྗོད་པ་མ་ཡིན་པར། དེ་ནི་གཏིང་ཟབ་ལ་ཕྱི་རུ་མི་མངོན་པའི་བློ་རིག་
ལ་བརྗོད་པ་དང་། དེ་བས་ཀྱང་གལ་ཆེ་བ་ནི་སྤྱོད་གོ་ཡོད་པའི་བློ་རིག་ལ་བརྗོད་ཀྱི་ཡོད།
བློ་རིག་དེས་མི་སྒེར་གྱི་བདེ་རྩ་ཆེ་རུ་དང་། སྤྱི་པའི་བྱ་གཞག་ལེགས་བཅོས། རྒྱལ་ཁབ་ཀྱི་
ཁེ་ཕན་སྲུང་སྐྱོང་བཅས་ཐུབ་པས། དེ་ནི་བཅའ་ཁྲིམས་ལ་སྲུང་བརྩི་དང་འགན་འཁྲི་དོན་
གཉེར་བྱས་པའི་འབྲས་བུ་ཞིག་རེད།
ཧེན། ད་ཡང་ཤོད་རྒྱུ་ཡོད།” རུ་ཏོ་དྷུ་ན་རེ། “ག་དུས་ཡིན་ནའང་འགན་འཁྲི་ཟེར།
བདག་ནི་སྐད་ཆ་དེར་སུན་གྱི་འདུག ཧྥ་རན་སིའི་སྤུ་མའི་ཁན་སྦྱར་གྱོན་མཁན་གྱི་རྒད་
པོ་དག་དང་ལག་ཏུ་རྐང་སྲོའི་མེ་ཕོར་དང་སྐེ་ལ་ཕྲེང་བ་མ་འབྲལ་བར་འདོགས་མཁན་
དད་ལྡན་པ་རྫུས་མ་དེ་དག་གིས་ག་དུས་ཡིན་ནའང་ང་ཚོའི་རྣ་རྩར ་འགན་འཁྲི། འགན་
འཁྲི’ ཞེས་མ་ཎི་འདོན་པ་ལྟར་འདོན་གྱི་རེད། གང་འདྲ་ཞིག་ལ་འགན་འཁྲི་ཟེར་རམ།
འགན་འཁྲི་ནི་བླ་ན་མེད་པའི་བྱ་དངོས་མྱོང་རོལ་དང་། མཛེས་སྡུག་ལྡན་པའི་དངོས་པོ་ལ་
དགའ་ཞེན་བྱ་རྒྱུ་དེ་ཡིན་པ་ལས། སྤྱི་ཚོགས་ཐོག་གི་སྒྲིག་སྲོལ་སྡོམ་ཁྲིམས་ཡོངས་རྫོགས་
དང་དེས་རང་རེའི་ཐོག་ལ་བཙན་གྱིས་འགེལ་བའི་མིང་ངན་མ་རེད” ཟེར།
འོན་ཀྱང…འོན་ཀྱང་ཞེས་ལྕམ་ཆུང་བྷོ་ཝ་རིས་མོས་མཐུན་མེད་པའི་སྒོ་ནས་བརྗོད།
“ཡ། དེ་མ་རེད་མ་གསུང་རོགས། ཕོ་མོའི་བརྩེ་དུང་ལ་དམའ་འབེབས་དགོས་དོན་
ཅི། འོ་ན་དེ་ཉིད་འཇིག་རྟེན་ཐོག་གི་ཆེས་མཛེས་ཤོས་ཀྱི་དངོས་པོ་མ་རེད་དམ། དེ་ནི་
དཔའ་བོའི་སྙིང་སྟོབས། སྤྲོ་སེམས་འཁོལ་བའི་བརྩེ་དུང་། སྙན་ངག རོལ་མོ། སྒྱུ་རྩལ་
བཅས་མཛེས་སྡུག་ལྡན་པའི་བྱ་སྤྱོད་མཐའ་དག་གི་འབྱུང་ཁུངས་མ་ལགས་སམ།”
ཨི་མ་ན་རེ། “འོན་ཀྱང་མི་གཞན་དག་གྱི་ལྟ་སྟངས་ལའང་བསམ་གཞིགས་བྱེད་
དགོས། ལྟ་བ་ལྷ་དང་མཉམ་ཡང་སྤྱོད་པ་མི་མང་དང་བསྟུན་དགོས་མ་རེད་དམ” ཟེར།
ཁོ་ན་རེ། “ཡ་ཡ། ཀུན་སྤྱོད་ལ་རིགས་གཉིས་ཡོད་དེ། གཅིག་ནི་འཇིག་རྟེན་སྐྱེ་བོ་
ཕལ་པའི་ཀུན་སྤྱོད་ལགས། དེ་ནི་འགྱུར་ལྡོག་མང་ལ་འུར་ཅོར་ཆེ་ཞིང་ཐ་མལ་མ་རབས་
ཅན་ཞིག་གོ །དེ་ཡང་ང་ཚོའི་མདུན་གྱི་སྐྱེ་བོ་གླེན་ལྐུགས་འདི་དག་ལྟ་བུའོ། །གཞན་ཞིག
ནི་གཞོམ་ཞིག་མེད་པའི་ཀུན་སྤྱོད་དེ། དུས་ནམ་ཡང་ས་སྟེང་ས་བླ་ས་འོག་གི་བྱ་དངོས་
ཡོད་ཚད་ཀྱི་ཐོག་ཏུ་གནས་ཤིང་། དཔེར་ན་ང་ཚོའི་གཡས་གཡོན་ནས་བསྐོར་བའི་ཡུལ་
ལྗོངས་དང་འདྲ་ལ། ང་ཚོར་འོད་སྣང་སྦྱིན་ནུས་པའི་སྔོ་སང་ཨ་སྔོན་ཇི་བཞིན་ནོ” ཟེར།
སྐུ་ཞབས་ལེ་ཝན་གྱིས་པ་ཀིའི་ནང་ནས་ལག་རས་ཤིག་བཏོན་ནས་མཆུ་ཕྱིས་ཙམ་
བྱས་རྗེས་མུ་མཐུད་བརྗོད་དོན།
“སྐུ་ཞབས་རྣམ་པ་ཚོ། བདག་གིས་དེ་རིང་ཁྱེད་རྣམ་པར་སོ་ནམ་ཞིང་ལས་ཀྱི་སྤྱོད་
སྒོ་བརྗོད་དགོས་དོན་ཡོད་དམ། ང་ཚོའི་འཚོ་བར་མེད་ཐབས་མེད་པའི་དངོས་པོ་སུས་མཁོ་
འདོན་བྱས་སམ། ང་ཚོ་འཚོ་བ་འཕྱིད་པ་སུ་ཡིས་བྱས་སམ། དེ་ནི་སོ་ནམ་པ་མ་རེད་དམ།
སྐུ་ཞབས་རྣམ་པ་ཚོ། སོ་ནམ་པས་ལས་ལ་བརྩོན་པའི་ལག་གཉིས་ཀྱིས་ཞིང་ས་གཤིན་པོའི་
ཐོག་ལ་ས་བོན་བཏབ་པ་དང་དེ་ཉིད་འབྲུ་རྡོག་ཏུ་སྨིན་པ་བྱས། དེ་ནས་འཕྲུལ་འཁོར་གྱིས་
བཏགས་ནས་གྲོ་ཞིབ་བཟོས། དེ་ནས་གྲོང་ཁྱེར་ནང་དབོར་ཏེ་གྲོ་གཟན་བཟོ་གྲྭར་བསྐྱལ་ཏེ་
ཟ་ཆོག་བཟོས་རྗེས་སྐྱེ་བོ་དབུལ་ཕྱུག་མེད་པའི་ཟས་སུ་མཁོ་འདོན་བྱས། ང་ཚོའི་གྱོན་གོས་
ཀྱི་ཆེད་དུ་འབྲོག་པས་རྩྭ་ཐང་ཐོག་ལུག་ཁྱུ་འཚོས་པ་མ་ལགས་སམ། གལ་ཏེ་འབྲོག་པ་
མེད་ན་ང་ཚོར་གོས་གང་ནས་ཐོན་གྱི་རེད་དམ། ང་ཚོར་ཟས་གང་ནས་ཡོང
སྐུ་ཞབས་རྣམ་པ་ཚོ། ངས་གསལ་བཤད་བྱེད་དགོས་པའི་དོན་གྱི་དཔེ་མཚོན་ཐག་རིང་པོ་
ནས་འཚོལ་དགོས་དོན་ཅི་ཡོད། རང་རེའི་ཁྱིམ་གྱི་ཁྱིམ་བྱ་ར་བའི་སྲོག་ཆགས་སྙིང་རྗེ་པོ་
དེ་དག་ལ་བལྟས་ནས་བརྗོད་ནའང་དེ་དག་གི་གལ་ཆེའི་རང་བཞིན་ལ་ཚང་མས་བསམ་
བློ་མི་ཐོངས་པ་སྲིད་དམ། དེ་དག་གིས་རང་རེའི་ཉལ་ཁྲི་ལ་འབོལ་ཤིག་ཤིག་གི་སྔས་མགོ་
གྲ་སྒྲིག་བྱས། རང་རེའི་གསོལ་ལྕོག་ཐོག་ཏུ་བྲོ་བ་ཞིམ་པའི་ཤ་ཟས་དང་སྒོ་ང་མཁོ་འདོན་
བྱས། ངས་འདི་ལྟར་བརྗོད་ན་བརྗོད་ཀྱི་ག་ལ་ལང་། ཞིབ་རྨོ་ཞིབ་ལས་བྱས་པའི་ས་ཞིང་
ནས་འབྲུ་རིགས་སྣ་ལྔ་ཐོན་ཐུབ་པ་ནི་བྱམས་བརྩེ་ཅན་གྱི་ཨ་མས་རང་གི་བུ་ཕྲུག་ལ་ཇི་
བཞིན་འཇུངས་པ་གཏན་ནས་མེད་པ་ཞིག་གོ །འདི་གར་ནི་རྒུན་འབྲུམ་ལྡུམ་ར་དང་། ཕར་
ཕྱོགས་སུ་ནི་ཨ་རག་སྙོལ་བྱའི་ཀུ་ཤུའི་སྡོང་པོ། དེ་ལས་ཐག་རིང་ཙམ་དུ་ཡོད་པ་ནི་པད་
ཁའི་ཞིང་ཁ་དང་། དེ་ལས་ཀྱང་ཐག་རིང་ཙམ་ནས་ནི་འོ་ཕྱུར་ཐོན། ད་དུང་སོ་མ་རཱ་ཛཱ་
ཡོད་རེད། སྐུ་ཞབས་རྣམ་པ་ཚོ། ང་ཚོས་སོ་མ་ར་ཙ་བརྗེད་མི་རུང་། ཉེ་བའི་ལོ་ཤས་ནང་སོ་
མ་ར་ཙའི་ཐོན་འབབ་ཤུགས་ཆེན་འཕར་ཡོད། དེར་བརྟེན་ངས་དམིགས་སུ་བཀར་ནས་
ཚང་མས་དོ་སྣང་གྱིས་རོགས་ཞེས་དྲན་སྐུལ་ཞུའོ། །
དོན་དུ་དྲན་སྐུལ་བྱ་དགོས་གལ་མ་མཆིས་ཏེ། ཉན་མཁན་ཚོའི་ཁ་བྲག་ཁུང་ཙམ་
གདངས་ནས་ཡོད་པས་ཧ་ལམ་ཁོང་གི་སྐད་ཆ་མིད་ཁྱུར་གཏོང་རྩིས་ཡོད་པ་ལྟར་དུ་སྣང་།
དྷུ་ཝ་ཧྲེ་ཁོང་གི་འགྲམ་དུ་བསྡད་ཡོད་པས་འདྲེན་བྱེད་ཅེ་རེར་གདངས་ནས་ཉན་བཞིན་
འདུག སྐུ་ཞབས་ཏེ་རུ་ཙེ་ལུའེ་ནི་མིག་ལྤགས་རྡེབ་ཙམ་རྡེབ་ཙམ་བྱེད། དེ་ནས་ཕར་
ཙམ་གྱི་སར་སྨན་གཉེར་དཀའ་བཅུ་པས་ཁོང་གི་བུ་ན་ཕོ་ལུན་པུས་མོ་གཉིས་ཀྱི་དབྲག་ཏུ་
བཙིར། ལག་པ་རྣ་རྒྱབ་ཏུ་བཞག་ནས་སྐད་ཆ་ཚིག་གཅིག་ཀྱང་ཕྱིར་ཤོར་དོགས་ཀྱིས་ཉན་
བཞིན་འདུག དཔྱད་ཞིབ་ཨུ་ཡོན་གཞན་དག་ཚོ་ནི་མགོ་བོ་འཇོག་འཇོག་དང་ཨོག་མ་
བྱིལ་བྱིལ་བྱེད་བཞིན་རྗེས་སུ་ཡི་རང་ཡོད་པའི་རྣམ་འགྱུར་སྟོན། མེ་ཟོན་རུ་མི་སྡིངས་ཆའི་
འོག་ཏུ་ལངས། ཁོང་ཚོ་རང་ཉིད་ཀྱི་རྩེ་གྲི་ལྡན་པའི་མེ་མདའ་ལ་བསྙེས་ནས་འདུག པི་ནེ་
འགུལ་ཙམ་ཡང་མེད་པར་ལག་པའི་གྲུ་མོ་ཕྱི་ལ་ཕྱོགས་པ་དང་རྩེ་གྲི་གནམ་ལ་བསླངས།
ཁོའི་རྨོག་ཞྭའི་ལྕེ་ལྷེ་སྣ་སྟེང་བར་བཀབ་ཡོད་པས་ཁོས་ཐོས་ཡོད་སྲིད་ནའང་མིག་གིས་
གསལ་པོ་མཐོང་མེད་པར་ངེས། ཁོའི་དམག་དཔོན་གཞོན་པ་ནི་སྐུ་ཞབས་དྷུ་ཝ་ཧྲེའི་བུ་
ཆུང་བ་ཡིན་ཞིང་། ཁོའི་རྨོག་ཞྭ་ཆེ་དྲགས་ཐག་ཆོད་ནས་དེའི་ལྕེ་ལྷེ་འཐིབ་ཞྭ་འཕྲོད་པ་
དང་། མགོ་བོའི་སྟེང་དུ་ཕར་ཡོ་ཚུར་ཡོ་བྱེད་པས་སྒོ་རས་ཁྲ་ཁྲས་རྩབ་བརྒྱབ་ནའང་ཕན་
ཐོགས་མེད་པའི་ཁར་མགོ་རས་ཀྱི་ཟུར་ཞིག་ཕྱིར་ཐོན་འདུག ཁོས་རྨོག་ཞྭ་ཆེན་པོ་ཞིག་
གྱོན་པ་དང་འཛུམ་ཤིག་ཤིག་གི་རྣམ་འགྱུར་ལས་བྱིས་བློས་ཡོངས་སུ་སྦགས་པའི་རྣམ་པ་
མཚོན། ངོ་གདོང་ཆུང་ཆུང་སྐྱ་ཐལ་ཐལ་གྱི་ཐོག་ནས་རྔུལ་ཆུ་འཛད་མེད་ལྷུང་ཞིང་། ཁོ་
དཀའ་ལས་ཁག་ལ་ཤིན་ཏུ་ཉོབ་ནའང་དེ་དག་ལོངས་སྤྱོད་བྱེད་པ་ལྟར་དུ་སྣང་།
ཐང་སྡེར་ཐོག་མི་ཚོགས་ཀྱིས་གང་ནས་གཞོགས་གཡས་གཡོན་གྱི་ཁང་པའི་བར་དུ་
མི་ལངས་འདུག དུད་ཚང་རེ་རེའི་སྒེའུ་ཁུང་གི་ཁ་དང་སྒོ་འགྲམ་དུ་མི་ལངས་འདུག ཀྲུ་
སི་ཐེན་ཡང་སྨན་ཚོང་ཁང་གི་ཚོང་སྒྲོམ་མདུན་དུ་ལངས་ནས་རིག་པ་རྩེ་གཅིག་ཏུ་སྒྲིམ་
ནས་ཅི་ཞིག་ལ་ལྟ་བཞིན་མཆིས། ཚོགས་ར་ཁ་ཁུག་རབ་ཏུ་སིམ་ནའང་སྐུ་ཞབས་ལེ་ཝེན་
གྱི་སྐད་སྒྲ་མཁའ་རླུང་ནང་དུ་ཡལ། ཇི་ལྟར་ནའང་མང་ཚོགས་ཁྲོད་ཀྱི་ཟུར་གང་རུང་ནས་
རྐུབ་སྟེགས་ཀྱི་ཙིར་སྒྲ་གྲག་པ་དེས་ཁོང་གི་སྐད་སྒྲ་དུམ་བུར་བཏང་བས་སྐད་ཆ་དམ་དུམ་
ཁ་ཤས་ཙམ་བདག་ཉིད་ཀྱི་རྣ་ལམ་དུ་གྲག གློ་བུར་དུ་རྒྱབ་ངོས་ནས་བ་གླང་གི་སྐད་སྒྲ་
དང་ར་ལུག་གི་སྐད་སྒྲ་གཅིག་འཇགས་གཅིག་ལངས་གྲག་ཡོང་། བ་གླང་དང་ར་ལུག་རྫི་
བོས་དུད་འགྲོ་ཡང་དེ་གར་དེད་ཡོང་། དུད་འགྲོ་དེ་དག་ལྕེ་ལེབ་བརྐྱངས་ཏེ་ལྗོན་ཤིང་གི་ལོ་
མ་ཟ་བའི་ཚེ་ངུར་སྐད་དང་འབའ་སྒྲ་ཡང་ཡང་གྲག
རུ་ཏོ་ཧྥུ་ཨི་མ་དང་དེ་བས་ཉེ་བར་བཅར། ཁོས་སྐད་འགོ་དམའ་ལ་བྲེལ་འཚུབ་འཚུབ་ངང་།
“འོ་ན་མི་ཡུལ་གྱི་གདུག་རྩུབ་ལ་སྐུ་ཉིད་སུན་སྣང་མི་སྐྱེའམ། བརྩེ་དུང་གང་འདྲ་
ཞིག་ཡིན་ནའང་སྤྱི་ཚོགས་ཀྱི་ཁ་རྡུང་མ་ཕོག་པ་ཞིག་ཨེ་ཡོད། ཆེས་བླ་ན་མེད་པའི་རང་
གཤིས་དང་། ཆེས་དྭངས་གཙང་གི་སྙིང་རྗེ་ལའང་སུན་བཙེར་དང་དམའ་འབེབས་ཕོག་གི་
ཡོད། ཡ་ང་དགོས་པའི་སེམས་གཉིས་ལྷན་དུ་འཛོམས་པའི་དུས་ལའང་ཁོ་པ་ཚོས་ཐབས་
ལ་རེ་སྐོར་གྱིས་ཁོང་ཚོ་ལྷན་དུ་འཛོམས་སུ་མི་འཇུག འོན་ཀྱང་སེམས་དེ་གཉིས་ཀྱིས་
ལྷན་དུ་འཛོམས་པར་བརྩོན་པ་དང་གཤོག་འདབ་བརྐྱངས་ནས་ཕན་ཚུན་གཅིག་འབོད་
གཅིག་ལན་འདེབས། ཀྱེ་མ། དེ་ཡང་ཅི་མི་སྐྱོན། སྔ་ཕྱི་ལ་མ་བལྟས་པར་ཐུང་ན་ཟླ་བ་བཅུ་
དང་རིང་ན་ལོ་བཅུ་སོང་ཡང་དེ་གཉིས་ལྷན་དུ་འཛོམས་པའི་སྐལ་བ་ཤར་ནས་གཏན་དུ་
བརྩེ་དུང་གིས་སྦྲེལ་བར་བྱེད་སྲིད་དེ། ཅིའི་ཕྱིར་ཞེ་ན། དེ་ནི་ལས་ལ་བསྐོས་པ་ཞིག་དང་།
ཁོང་ཚོ་ནི་ཕན་ཚུན་གཅིག་གི་ཆེད་དུ་གཅིག་ཤོས་སྐྱེས་པ་ལགས་པས་སོ” ཟེར།
ཁོའི་ལག་གཉིས་སྣོལ་མར་པུས་མོའི་ཐོག་བཞག ངོ་གདོང་གྱེན་དུ་བཏེགས་ནས་ཨི་
མའི་ངོ་གདོང་དང་ཉེ་བར་བཅར་ཏེ་འདྲེན་བྱེད་ཕུར་ཚུགས་ཀྱིས་ཁོ་མོ་ལ་བལྟས། ཁོའི་
འདྲེན་བྱེད་ནང་གི་རྒྱ་མོའི་མཐའ་འཁོར་དུ་གསེར་ལྡོག་གི་འོད་ཕྲ་ལྷམ་ལྷམ་དུ་འཕྲོ་བ་ཁོ་
མོས་མཐོང་ཐུབ་པ་དང་། ཐ་ན་སྐྲ་ལོའི་ཐོག་འོད་ཀྲིག་ཀྲིག་ཏུ་ཡོད་པའི་སྐྲ་སྣུམ་གྱི་དྲི་ཡང་
སྣ་ལ་འཐུལ་ཡོང་། དེས་ན་ཁོ་མོའི་ལུས་པོ་ཉོབ་ཅིང་ཤུགས་མེད་པའི་སྣང་བ་སྐྱེས་ཤིང་། ཝོ་
པི་སྶ་རུ་ཁོ་མོ་འཁྲིད་ནས་ཞབས་བྲོ་ཝར་ཙི་འཁྲབ་མཁན་སྒེར་པའི་སྐུ་ངོའི་སྨ་ར་ཡང་རུ་
ཏོ་ཧྥུའི་སྐྲ་ལོ་དང་འདྲ་བར་རྩྭ་དྲི་ཞིམ་དང་ཤིང་ཏོག་ལི་མོང་གི་དྲི་ཞིམ་འཐུལ་ཚུལ་ཡིད་
ལ་ལྷང་ལྷང་འཆར། སྣང་བ་སྣང་བསམ་མེད་པར་ཁོ་མོའི་འདྲེན་བྱེད་ཅུང་ཟུམ་ནས་བསུང་
ཞིམ་དེ་ཉིད་ངོམ་པར་སྣོམ་རྩིས་བྱས། འོན་ཀྱང་ཁོ་མོས་ལུས་པོ་ལྟག་རྒྱབ་ལ་ཕྱོགས་པའི་ཚེ།
ཐག་རིང་གི་གནམ་ས་འདྲེས་མཚམས་ནས་ཁུག་རྟ་ལན་པར་གྱི་སྤྱི་སྤྱོད་ཤིང་རྟ་འཁོར་ལོ་
དེ་དལ་བུར་ལེ་རིའི་ཐུར་འབབ་བཞིན་ཡོད་པ་དང་རྒྱབ་ངོས་ནས་ཐལ་རྡུལ་རིང་པོ་ཞིག་
ཕྱུར་བ་མཐོང་། དེ་སྔོན་ལེ་ཨོན་རྟག་པར་ཤིང་རྟ་འཁོར་ལོ་སེར་པོ་དེ་བསྡད་ནས་གྲོང་ཁྱེར་
ནང་སོང་ནས་ཁོ་མོ་ལ་ཅ་དངོས་ཉོས་ཏེ་ལོག་ཡོང་། དེ་རྗེས་ཁོ་པ་སྔར་བཞིན་ལམ་དེ་ནས་
ཕྱིར་བུད་རྗེས་ལོག་ཡོང་མཁན་མེད། ཁོ་མོའི་འཆར་སྣང་ལ་ཁོ་པ་སྔར་བཞིན་ཁ་སྤྲོད་དུ་
ཡོད་པ་དང་། ཁོ་རང་སོ་སོའི་སྒེའུ་ཁུང་གི་འགྲམ་དུ་ལངས་ཡོད་པའི་སྣང་བ་བྱུང་། དེ་ནས་
ཡོད་ཚད་ན་བུན་བཞིན་དུ་ཡལ། ཡང་སོ་སོ་ཞབས་བྲོ་ཝར་ཙི་འཁྲབ་བཞིན་ཡོད་ཅིང་།
དཔྱང་ཕྲུལ་གྱི་སྒྲོན་མེའི་འོག་དང་། སྒེར་པའི་སྐུ་ངོའི་པང་ཁའི་ནང་། ད་དུང་ལེ་ཨོན་ཡང་
མི་རིང་བའི་ས་ན་ཡོད་པ་ཚུར་ཡོང་ལ་ཉེ………འོན་ཀྱང་རུ་ཏོ་ཧྥུའི་མགོ་བོ་སོ་སོའི་འཁྲིས་
སུ་ཡོད་པའི་སྣང་བ་རྒྱུན་མར་འཆར། དེ་ལྟ་བུའི་བདེ་སྣང་འདས་ཟིན་པའི་རྨི་ལམ་གྱི་ནང་
དུ་སིམ་པ་དང་ཁོ་མོའི་སྲེད་པའི་མེ་རོ་བསུང་ཞིམ་ལྷང་ལྷང་ཞིག་གི་ཁྲོད་ནས་བསྐྱར་དུ་
ལངས་པ་དང་རྣམ་ཤེས་ཀྱི་ཕྱོགས་ཧྲིལ་པོར་ཁྱབ་པས། དེ་ནི་རླུང་འཚུབ་ཀྱིས་འཁྱེར་བའི་
བྱེ་རྡུལ་བཞིན་དུ་འཁོར། ཁོ་མོས་དབུགས་ཁམ་འགའ་ཤུགས་ཀྱིས་རྔུབ་ནས་ཉེ་འགྲམ་གྱི་
ཀ་བར་འཁྲིལ་བའི་འབྲུག་ཤིང་གི་ལོ་མའི་དྲི་བསུང་སྣོམ་དགོས་སྙམ། ཁོ་མོས་ལག་ཤུབས་
ཕུད། ལག་པ་ཕྱིས་ཙམ་བྱས། དེ་ནས་ལག་རས་ཀྱིས་རླུང་གཡོབ་བྱས་ཏེ་ངོ་གདོང་ལ་གཡོབ་
གཡོབ་བྱས། སོ་སོའི་ཡ་ཁུང་གི་འཕར་རྩ་མགྱོགས་པོར་འཕར་བཞིན་ཡོད་པའི་སྣང་བ་
བྱུང་། འོན་ཀྱང་མང་ཚོགས་ཀྱི་སྐད་ཅོར་དང་གྲོས་དཔོན་གྱི་ཁ་འདོན་འདོན་པ་ལྟ་བུའི་
གསུང་བཤད་ད་དུང་གནང་བཞིན་ཡོད་པ་ཐོས། ཁོང་ན་རེ།
“མུ་མཐུད་འབད་བརྩོན་དང་རྒྱུན་འཁྱོངས་ལྷོད་མེད་གྱིས་ཤིག སྔར་སྲོལ་མཁྲེགས་
བཟུང་མི་བྱེད་ལ། རེ་ཞིག་གི་ཉམས་མྱོང་ལ་གཞིགས་ནས་ཧོད་རྒྱུག་གིས་འགྱུར་ལྡོག་ཀྱང་
གཏོང་བར་མི་བྱ། ལྷག་པར་དུ་ས་རྒྱུ་བསྒྱུར་བཀོད་ལ་དོ་སྣང་བྱེད་དགོས། ལུད་སྤུས་ལེགས་
སྤྱོད་དགོས། རྟ་ལུག་བ་གླང་དང་ཕག་པ་གང་རུང་རྒྱུད་བཟང་སྤེལ་དགོས། ད་ཐེངས་ཀྱི་
དཔྱད་བསྡུར་ཚོགས་འདུ་འདི་བཞིན་ཁྱེད་རྣམ་པའི་ཞི་བའི་འགྲན་ར་ཞིག་ལ་གྱུར་ནས་རྒྱལ་
ཁ་ཐོབ་མཁན་ཚོ་སྡིངས་ཆའི་ཐོག་ཐོན་སྐབས་ཕམ་ཉེས་བྱུང་བའི་མི་ལ་མཛའ་མཐུན་གྱི་
ལག་པ་བརྐྱངས་ཏེ་ཁོང་ཚོ་དང་མཐུན་ལམ་ཡོང་བ་དང་། ཁོང་ཚོར་སླད་ཕྱིན་གྲུབ་འབྲས་
སྔར་ལས་ཆེ་བ་ཐོབ་པའི་སྨོན་འདུན་ཞུ་རོགས།
གུས་པར་འོས་པའི་མི་སེར་དང་ཁེངས་པ་སྐྱུང་བའི་འབངས་འཁོར་རྣམ་པ། ཁྱེད་རྣམ་ཚོའི་དཀའ་སྤྱད་ཀྱི་ངལ་རྩོལ་ལ་སྔོན་ཆད་ཀྱི་
སྲིད་གཞུང་སུ་ཞིག་གིས་ཀྱང་བརྩི་བཀུར་བྱུང་མེད། ད་ཆ་ཁྱེད་རྣམ་པའི་སྐད་གྲགས་མེད་
པར་བྱ་བ་སྒྲུབ་པའི་ཀུན་སྤྱོད་ལ་སྤྲད་པའི་བྱ་དགའ་བཞེས་དང་། ཁྱེད་རྣམ་ཚོ་བློ་བདེ་པོ་བྱེད་
ཆོག་པ་ཞིག་ལ། ད་ནས་བཟུང་རྒྱལ་ཁབ་ཀྱིས་ཁྱེད་རྣམ་ཚོར་དོ་སྣང་དང་། སྐུལ་ལྕག སྲུང་
སྐྱོབ་བྱེད་རྒྱུ་དང་། ཁྱེད་རྣམ་ཚོའི་ལུགས་མཐུན་གྱི་རེ་བ་སྐོང་རྒྱུ་མ་ཟད། ཁྱེད་རྣམ་ཚོའི་ཚད་
ལས་འདས་པའི་ཁུར་པོ་ལྕི་པོ་ཡང་དུ་གང་ཐུབ་གཏོང་རྒྱུ་རེད” ཅེས་ཁྱབ་བསྒྲགས་བྱས།
དེའི་ཚེ་སྐུ་ཞབས་ལེ་ཝན་སྡོད་གནས་ཐོག་བསྡད། སྐུ་ཞབས་ཏེ་རུ་ཙེ་ལེ་ཡར་ལངས་
ཏེ་གཏམ་བཤད་རིང་པོ་གཞན་ཞིག་བྱེད་འགོ་ཚུགས། ཁོང་གི་གཏམ་བཤད་མངའ་སྡེའི་
གྲོས་མིའི་གསུང་བཤད་ལྟར་གྱི་ཁ་མཁས་འདྲ་ཆགས་དེ་འདྲ་མེད་ཀྱང་སོ་སོའི་དམིགས་
བསལ་གྱི་ཁྱད་ཆོས་ལྡན། ཁོང་གི་གཏམ་བཤད་ནི་དངོས་ཡོད་ལ་གཙིགས་ཆེན་དང་། ཆེད་
ལས་ཀྱི་ཤེས་བྱ་ལྡན་པས་གཏམ་བཤད་ཀྱི་ནང་དོན་གཞན་དང་མི་འདྲ་བ་ཞིག་མཆིས།
དེས་ན་བསྔགས་བརྗོད་ཀྱི་མེ་ཏོག་ཉུང་ཞིང་ཆོས་ལུགས་དང་སོ་ནམ་ཞིང་ལས་སྐོར་མང་།
ཁོང་གིས་ཆོས་ལུགས་དང་སོ་ནམ་ཞིང་ལས་ཀྱི་འབྲེལ་བའི་སྐོར་དང་། དེ་གཉིས་ཀྱི་ཤེས་
དཔལ་དར་སྤེལ་ལ་ཤུགས་རྐྱེན་ཇི་ལྟར་ཐེབས་མིན་སོགས་བརྗོད། རུ་ཏོ་ཧྥུ་ནི་དེ་དག་སྐོར་
མི་ཉན་པར་ལྕམ་སྐུ་བྷོ་ཝ་རི་དང་མཉམ་དུ་ཕུགས་བསམ་དང་། སྔ་ལྟས། རྡོ་ཁབ་ལེན་གྱི་
འཐེན་ཤུགས་སྐོར་ཁོ་ན་བཤད། གཏམ་བཤད་མཁན་གྱིས་ནི་མིའི་རིགས་སྤྱི་ཚོགས་ཀྱི་
ཐོག་མའི་སྐབས་ཀྱི་གནས་ཚུལ་གླེང་སྐབས་མིའི་རིགས་ནགས་ཚལ་ནང་གནས་སྡོད་དང་
མོན་ཆ་རའི་འབྲས་བུ་ལ་བརྟེན་ནས་འཚོ་བ་བསྐྱལ་བའི་གདོད་མའི་ལོ་ཟླའི་སྐོར་བཤད།
དེ་རྗེས་མིའི་རིགས་ཀྱིས་རི་དྭགས་ཀྱི་པགས་པའི་གོས་དོར་ནས་རས་གོས་གྱོན་པ་དང་།
ས་ཞིང་རྨོ་འདེབས་བྱས་པ། རྒུན་འབྲུམ་བཏབ། འོ་ན་དེ་ཡར་ཐོན་ཡིན་དང་མིན། གསར་
གཏོད་དེ་རིགས་ཀྱི་ཉེས་སྐྱོན་དགེ་མཚན་ལས་མང་བ་ཡོད་དམ་མེད་ཅེས་སྐུ་ཞབས་ཏེ་རུ་
ཙེ་ལེ་སོ་སོས་དོགས་གཞི་བཏོན། རུ་ཏོ་ཧྥུ་ནི་སྐབས་དེར་རྡོ་ཁབ་ལེན་གྱི་འཐེན་ཤུགས་སྐོར་
ནས་ཡིད་དབང་འཕྲོག་ཤུགས་སྐོར་ལ་འགྱུར། སྐུ་ཞབས་ཀྲུའུ་ཞིས་རོ་མའི་སྲིད་སྐྱོང་དཔོན་
རིགས་ཀྱིས་རྨོ་འདེབས་བྱེད་པ་དང་། རོ་མའི་གོང་མས་སྔོ་ཚལ་འདེབས་པ། རྒྱ་ནག་གོང་
མས་དཔྱིད་ཚུགས་ཉིན་ས་ཞིང་འདེབས་ཀྱི་ཡོད་སྐོར་ཤོད་སྐབས། ན་སོ་གཞོན་པའི་རུ་ཏོ་
ཧྥུ་ནི་ན་སོ་གཞོན་པའི་སྐྱེ་དམན་དེར་ཡིད་དབང་འཕྲོག་ཤུགས་དེ་རིགས་འགོག་ཐབས་
མེད་པའི་རྒྱུ་མཚན་ནི་ཚེ་སྔོན་ལས་འཕྲོའི་མདུད་པ་ཐེབས་པའི་དབང་གིས་རེད་ཅེས་
འགྲེལ་བཤད་རྒྱག་བཞིན་མཆིས།
ཁོ་ན་རེ། “དེས་ན་ང་ཚོ་ཕན་ཚུན་ངོ་ཤེས་དོན་ཅི་ཡིན་ནམ། དེ་གོ་སྐབས་གང་ཞིག་
གིས་བཟོས་པ་རེད་དམ། དེ་ནི་ཆུ་འགོ་མི་འདྲ་བའི་གཙང་པོ་གཉིས་ཐོག་མར་བར་ཐག་
ཤིན་ཏུ་རིང་ནའང་མཐར་གཅིག་ཏུ་འདྲེས་པ་དང་འདྲ་བར། ངེད་གཉིས་ཀྱི་རྒྱུད་ལ་རང་
ཆས་ཀྱི་གཤིས་ཀས་ངེད་གཉིས་མཉམ་དུ་འདྲིས་པ་རེད” ཟེར།
ཁོས་ཁོ་མོའི་ལག་པ་ནས་འཇུས་ཀྱང་ཁོ་མོས་ཕྱིར་མ་སྐུམ།
“རྨོ་འདེབས་ཀྱི་སྤྱིར་བཏང་བྱ་དགའ།” ཀྲུའུ་ཞིས་བྱ་དགའ་སྤྲོད་འགོ་ཚུགས།
“དཔེར་ན། ད་གིན་ང་ཁྱེད་རང་གི་གཟིམ་ཤག་ཏུ་ཡོད་དུས…………”
“ཁེན་ཁང་ཕུ་ཝ་ཡི་སྐུ་ཞབས་པི་ཙེ་ལ་སྤྲོད་རྒྱུ།”
“འོ་ན་ཁྱེད་རང་དང་མཉམ་དུ་ཕྱིར་དོན་རྒྱུ་ཡོང་བ་ངས་ཤེས་ཐུབ་བམ།”
“ཧྥ་རན་སིའི་སྒོར་མོ་བདུན་ཅུ།”
“ང་འགྲོ་རྩིས་ཐེངས་མང་བྱས་ཀྱང་གང་ལྟར་ང་ཁྱེད་རང་དང་མཉམ་དུ་བསྡད་པ་རེད།”
“ལུད་ཀྱི་བྱ་དགའ། དོ་དགོང་དང་འདྲ་བར། སང་ཉིན་དང་། རྗེས་སུ། ངའི་མི་ཚེ་གཅིག་རིང་ང་ཁྱེད་
རང་དང་མཉམ་དུ་སྡོད་ཀྱི་ཡིན།
ཨ་ཁེ་ཁུལ་གྱི་སྐུ་ཞབས་ཁེ་ལུང་ལ་སྤྲོད་རྒྱུ། གསེར་གྱི་གཟེངས་རྟགས་གཅིག”
“ཅིའི་ཕྱིར་ཞེ་ན། ང་མི་གཞན་དང་ལྷན་དུ་ཡོད་དུས་མི་སུ་ལ་ཡང་ཡིད་དབང་
འཕྲོག་ཤུགས་འདི་འདྲ་ཡོད་པ་མ་འཕྲད།”
“ལི་ཧྥུ་ལི་སན་སི་མ་ཏིང་གི་སྐུ་ཞབས་པན་ལ་སྤྲོད་རྒྱུ།”
“དེར་བརྟེན་ངས་ནམ་ཡང་སྐུ་ཉིད་བརྗེད་མི་སྲིད།”
“ཁོང་གིས་སི་ཕེན་གྱི་ལུག་མཐུག་གཅིག་གསོས་པར་བྱ་དགའ་སྤྲོད་རྒྱུ
“འོན་ཀྱང་ཁྱེད་རང་གིས་ང་བརྗེད་འགྲོ་ཡི་རེད། ང་གྲིབ་གཟུགས་ཇི་བཞིན་ཡལ་འགྲོ་ཡི་རེད། ”
“འཕགས་མ་ལྷ་ཁང་གི་སྐུ་ཞབས་པེ་ལོ་ལ།
“དེ་འདྲ་སྲིད་དམ། རེད་དམ་མ་རེད། སྐུ་ཉིད་ཀྱི་སེམས་ནང་དང་འཚོ་བའི་ཁྲོད་དུ་
ངའི་སྐོར་ཕྲན་བུ་ཞིག་ལུས་ཡོད་སྲིད།”
“རྒྱུད་བཟང་ཕག་པའི་བྱ་དགའ་གཉིས། སྐུ་ཞབས་ལེ་ཨེ་རི་སེ་དང་སྐུ་ཞབས་ཅུ་ལང་
པུ་ལ་མཉམ་དུ་ཧྥ་རན་སིའི་སྒོར་མོ་དྲུག་བཅུ།”
རུ་ཏོ་ཧྥུས་ཁོ་མོའི་ལག་པ་བཙིར་ཙམ་བྱེད་པའི་ཚེ་ལག་པ་དེ་ནི་དྲོད་འཇམ་འཇམ་
དང་འདར་སིག་སིག མིའི་ལག་པར་ཐེབས་པའི་ཕུག་རོན་ཞིག་འཕུར་རྩིས་བྱེད་པ་ལྟར་དུ་
སྣང་། འོན་ཀྱང་ཁོའི་ལག་པའི་ནང་ནས་ཕྱིར་འཐེན་བསམ་པའམ་ཁོའི་ལག་པ་དམ་པོ་ལ་
བརྡ་ལན་ཞིག་བྱེད་བསམ་པ་གང་ཡིན་ཆ་མི་འཚལ་བར་ཁོ་མོའི་མཛུབ་མོ་སྒུལ་ཙམ་བྱས། ཁོས་དེ་མར་སྐད་ཆེན་པོས།
“ཨ་ལ་ལ། ཐུགས་རྗེ་ཆེ། སྐུ་ཉིད་ཀྱིས་ང་ལ་འབུད་བཀྱག་མ་བཏང་བ་དེ་རང་གིས་
འགྲིག་སོང་། སྐུ་ཉིད་དེ་འདྲའི་ཡག་པ་ལ། སྐུ་ཉིད་ཀྱིས་མཁྱེན་གསལ་རེད། བདག་ནི་ཁྱེད
ཀྱི་མི་ཡིན། ང་ཁྱེད་ལ་ཅིག་ལྟ་རུ་ཆུགས་དང་། ངས་ཞིབ་ཕྲ་ཞིག་ལྟའོ” ཟེར།
སྒེའུ་ཁུང་གི་ཕྱི་རོལ་ནས་ལྷགས་པ་ཞིག་ལྡང་བས་ཅོག་ཙེའི་ཐོག་གི་ཁེབས་རས་
ལྟེབས་སྙིགས་ཐེབས། ཤོད་ཀྱི་ཐང་སྡེར་ཐོག་གྲོང་གསེབ་ཀྱི་བུད་མེད་ཚོའི་ཞྭ་མོ་ལྷགས་
པས་འཁྱེར་ནས་ཕྱེ་མ་ལེབ་དཀར་པོ་ཇི་བཞིན་མཁའ་རུ་ལྡིང་།
“སྦ་ཆ་དང” ཀྲུའུ་ཞིས་མུ་མཐུད་བརྗོད།
དེ་ནས་ཁོང་གིས “དམར་ལུད་བེད་སྤྱོད(སོ་མ་ར་ཙ་འདེབས་ལས)ཆུ་གཤོང་ཡུར་
བུ(ཡུན་རིང་བོགས་གཏོང)ངལ་ནུས་གླ་སྤྱོད” ཅེས་མགྱོགས་སྟབས་སུ་བཤད།
རུ་ཏོ་ཧྥུ་མུ་མཐུད་སྨྲ་བར་མེད་པར་བསྡད། ཁོ་གཉིས་གཅིག་གིས་གཅིག་ལ་བལྟས།
གཉིས་ཀ་འདོད་གདུངས་ཀྱིས་རབ་ཏུ་བཟི་ནས་མཆུ་ཏོ་སྐམ་པོ་འདར་ཕིག་ཕིག་བྱེད། དལ་
བུ་དལ་བུར་ཤུགས་གང་ཡང་རྒྱག་མ་དགོས་པར་ཁོ་གཉིས་ཀྱི་མཛུབ་མོ་ཕན་ཚུན་དམ་དུ་
འཁྱུད་ནས་ཁ་འབྲལ་ཐབས་མེད་པར་གྱུར།
“ས་སེ་ཏོ· ལ་ཀེ་རི་ཡེ་ནས་ཡིན་པའི་ཁ་ཐེ་ལིན · ཉི་ཁེ་སི · ཨི་ལི་ཛ་པེ · ལེ་ལུ་ཡིས་
ཞིང་ར་གཅིག་རང་དུ་ངལ་རྩོལ་ཞབས་ཞུ་ལོ་ལྔ་བཅུ་ང་བཞི་བྱས་པར་དངུལ་གྱི་གཟེངས་
རྟགས་གཅིག་སྤྲོད་རྒྱུ། དེའི་རིན་ཐང་ཧྥ་རན་སིའི་སྒོར་མོ་ཉི་ཤུ་རྩ་ལྔ།”
ཁ་ཐེ་ལིན་ལེ་ལུ་གང་དུ་སོང་ངམ། མངའ་སྡེའི་གྲོས་མིས་ཐེངས་འགའ་རྩད་འདྲི་བྱས།
ཁོ་མོ་བྱ་དགའ་ལེན་པར་མ་སླེབས་པར་མི་གཞན་དག་གིས།
ལེན་པར་སོང་། 
མིན། གཡོན་ངོས་སུ་སོང་།
ངོ་ཚ་དགོས་མ་རེད་ཅེས་ཤབ་ཤུབ་ཤོད་པ་གོ་རྒྱུ་ཡོད།
ཨ་ཙི། མོ་གླེན་རྟགས་ལ་ཨང་།
ཁོ་མོ་ཡང་སྙིང་སླེབས་འདུག་གམ་མི་འདུག ཅེས་དྷུ་ཝ་ཧྲེས་འབོད།
སླེབས་འདུག འདི་གར་འདུག
འོ་ན་ཁོ་མོ་མདུན་དུ་ཤོག་གྱིས་དང་།
དེས་ན་རྒན་མོ་གཏེ་པོ་ཞིག་ཀྲུའུ་ཞི་སྡིངས་ཆའི་མདུན་དུ་ཐོན། མོས་འཚེར་སྣང་
ཆེན་པོ་བྱེད་པ་དང་ལུས་ལ་གྱོན་པའི་གོན་པ་ལྟེབས་རྙིད་ཀྱིས་གང་བས་དེ་བས་སྐམ་རིད་
ཅིག་ཏུ་མངོན། མགོ་ལ་མཐའ་ཆགས་མེད་པའི་ཞྭ་མོ་ཆུང་ཆུང་ཞིག་གྱོན། ངོ་གདོང་ལྷག་
པར་རིད་ལ་གཉེར་མས་གང་བ་ནི་ཀུ་ཤུ་རྙིད་ཏོ་ཞིག་དང་མཚུངས། སྟོད་ཐུང་དམར་པོའི་
ཕུ་ཐུང་ནང་ནས་མཛུབ་མོའི་ཚིག་རྡོག་འབར་འབུར་དུ་གྱུར་པའི་ལག་པ་རིང་པོ་ཕྱིར་
ཐོན། མཛོད་ཁང་གི་ཐལ་རྡུལ་དང་། གོས་ཁྲུད་སྐབས་ཀྱི་བ་ཚྭ་ཅན་གྱི་ཆུ། བལ་གྱི་ཚི་ཁུ་
སོགས་ཀྱིས་མོའི་ལག་པ་རྩུབ་ལ་མཁྲེགས་པོར་གྱུར་པ་དང་པགས་པ་མཐུག་པོ་ཞིག་ཆགས།
དེ་རིང་དཀྲུས་མ་ཐག་ཡིན་ནའང་སྔར་བཞིན་བཙོག་པར་སྣང་། དུས་ཡུན་རིང་པོའི་ངལ་
རྩོལ་དབང་གིས་སྦར་ཁ་དམ་པོར་གཟུམ་མི་ཐུབ་པ་སོགས་དེ་དག་ཚང་མའི་ཐོག་ནས་ཁོ་
མོས་མྱོང་བའི་དཀའ་སྡུག་དང་ཐ་གྲས་ཀྱི་དཔང་པོ་བྱེད་དང་མཚུངས། ཁོ་མོའི་བཞིན་གྱི་
རྣམ་འགྱུར་ནི་ཡེ་ཤུའི་དབེན་གནས་ཀྱི་རི་ཁྲོད་མ་ལྟ་བུའི་རེངས་པོར་སྣང་། སྐྱོ་སྣང་དང་
སེམས་འགུལ་གང་གིས་ཀྱང་ཁོ་མོའི་ངོ་གདོང་ནག་པོ་ལ་འགྱུར་ལྡོག་གཏོང་མི་ཐུབ། ཁོ་
མོ་དང་དུད་འགྲོ་མཉམ་དུ་གཤིབ་ཡུན་རིང་བས་སོ་སོ་རང་ཉིད་ཀྱང་དུད་འགྲོ་ཇི་བཞིན་
འཇམ་ཁྲིག་གེར་ཁ་མི་གྲག་པར་སྡོད། མི་མང་པོ་དེ་ལྟ་བུའི་དཀྱིལ་དུ་ལངས་ཐེངས་དང་
པོ་ཡིན་ཞིང་། དར་ཆ་དང་། རྔ་སྒྲ། གཟབ་གོས་ནག་པོ་གྱོན་པའི་སྐུ་ཞབས་མི་ཆེན་རྣམ་
པ། མངའ་སྡེའི་གྲོས་མིའི་བྲང་ཁར་བཏགས་པའི་གཟེངས་རྟགས། དེ་དག་ཚང་མ་མཐོང་
ཐེངས་དང་པོ་ཡིན་པས་ཁོ་མོ་སེམས་པ་རབ་ཏུ་ཞུམ། ཁོ་མོ་གཡོ་འགུལ་མེད་པར་ཀེ་རེར་
ལངས་ནས་མདུན་དུ་འགྲོ་དགོས་སམ། རྒྱབ་ཏུ་ཕྱིར་བྲོས་མིན་ཆ་མ་འཚལ། ད་དུང་ཚང་
མས་ཁོ་མོ་འོས་སྦྱོར་བྱེད་དོན་དང་། མི་ཆེན་དག་གིས་ཁོ་མོ་འཛུམ་གྱིས་བསུ་དོན་ཡང་མ་
ཤེས། དེ་ལྟར་མི་ཚེ་ཕྱེད་ཀ་ངལ་རྩོལ་རྒྱུག་མྱོང་བའི་ཁོ་མོ་ངོ་གདོང་འཛུམ་གྱིས་གང་བའི་
སྐུ་ཞབས་རྣམ་པའི་མདུན་དུ་འགྲེངས་ཏེ་ལུས།
མངའ་སྡེའི་གྲོས་མི་ན་རེ། གུས་པར་འོས་པའི་ཁ་ཐེ་ལིན ཉི་ཁེ་སི · ཨི་ལི་ཛ་པེ་ལེ་
ལུ་ཀྱེ། ཚུར་ཤོག་དང” ཞེས་སྨྲས་པ་དང་སྦྲགས་ཁོང་གིས་ཀྲུའུ་ཞིའི་ལག་ནས་བྱ་དགའ་ཐོབ་
མིའི་མིང་ཐོ་ཚུར་བླངས།
ཁོང་གིས་མིང་ཐོ་ཡང་བསྐྱར་བཤེར་བ་དང་རྒན་མོ་ལ་ལྟ་ཙམ་བྱས་ཏེ་བྱམས་བརྩེ་
ལྡན་པའི་ཕ་རྒན་ལྟ་བུའི་སྐད་གདངས་ཀྱིས “ཚུར་ཤོག ཚུར་ཤོག” ཅེས་བརྗོད།
དྷུ་ཝ་ཧྲེ་སྒྲོམ་ལྡན་རྐུབ་སྟེགས་ལས་ཡར་འཕགས་ཏེ་ན་རེ། “ཁྱོད་འོན་པ་ཡིན་ནམ”
ཞེས་སྨྲས་པ་དང་། ཁོ་མོའི་རྣ་བ་ལ་གཏད་དེ “ལོ་ལྔ་བཅུ་ང་བཞི་ངལ་རྩོལ་རྒྱུགས་པར་
དངུལ་གྱི་གཟེངས་རྟགས་གཅིག ཧྥ་རན་སིའི་སྒོར་མོ་ཉེར་ལྔའི་རིན་ཐང་ཡོད། འདི་ཁྱོད་
རང་ལ་གནང་བ་རེད” ཅེས་སྐད་བརྒྱབ།
ཁོ་མོ་ལ་གཟེངས་རྟགས་ཐོབ་རྗེས་དེར་ཧད་ནས་ཡུད་ཙམ་བལྟས། སྐབས་དེར་ཁོ་མོའི་
བཞིན་ལ་བདེ་སྐྱིད་ཀྱི་འཛུམ་མདངས་རྣམ་པར་རྒྱས། སྡིངས་ཆ་ནས་ཁ་འབྲལ་སྐབས་ཁོ་
མོས་གཅིག་ལབ་ཀྱི་ཚུལ་དུ “འདི་ཡག་པོ་ཞིག་བྱུང་། ངས་འདི་ལྷ་ཡབ་ལ་ཕུལ་ཏེ་བདག་
ལ་སྨོན་ལམ་འདེབས་རོགས་ཞུའོ” ཟེར།
“ཆོས་ལ་དད་པ་གཏིང་ཚུགས་པོ་འདི་འདྲ་ཨང” ཞེས་སྨན་གཉེར་དཀའ་བཅུ་པས་
ལུས་པོ་གཞུང་ཕྱོགས་དཔང་མིའི་ཕྱོགས་ལ་ཡོ་ནས་དེ་ལྟར་བརྗོད།
ཚོགས་འདུ་གྲོལ་སོང་། མི་ཚོགས་གྱེས་སོང་། གཏམ་བཤད་ཉན་ཟིན་ཡང་མི་རྣམས་
སྔར་བཞིན་རང་རང་སོ་སོའི་གནས་བབ་ཐོག་ལོག་ནས་སྔར་བཞིན་གོམས་སྲོལ་ཇི་བཞིན་
བྱ་བ་སྒྲུབ། སྦྱིན་བདག་གིས་སྔར་བཞིན་གླ་པ་ལ་གཤེ་བ་དང་། གླ་པས་སྔར་བཞིན་དུད་
འགྲོ་ལྕག་གིས་བྲབ། བྱ་དགའ་ཐོབ་པའི་དུད་འགྲོའི་རྭ་རྩེར་མེ་ཏོག་ཕྲེང་བ་བཀོན་ཡོད་
ནའང་དེ་དག་ལ་སྣང་བ་མེད་པར་སྔར་བཞིན་ཕྱུགས་རའི་ནང་ལོག
དེའི་ཚེ་ཡུལ་དམག་རུ་ཁག་གྲོང་རྡལ་སྤྱི་ཁང་གི་སྟེང་ཐོག་ཏུ་སོང་ཞིང་། ཁོང་ཚོའི་མེ་
མདའི་རྩེ་གྲིའི་རྩེ་ལ་སྒོ་ང་བག་ལེབ་བསྐོན། རུ་ཆེན་གྱི་རྔ་རྡུང་མཁན་གྱིས་ཨ་རག་སི་ར་
གང་འཁྱེར་ཡོད། ལྕམ་ཆུང་བྷོ་ཝ་རི་རུ་ཏོ་ཧྥུའི་ལག་ངར་ལ་འཁྲིལ། ཁོས་ཁོ་མོ་ཁྱིམ་གྱི་སྒོ་
ཁ་བར་བསྐྱལ། ཁོ་གཉིས་སྒོ་ཁ་ནས་སོ་སོར་གྱེས་པ་དང་། དེ་རྗེས་ཁོ་རང་གཅིག་པུ་རྩྭ་རའི་
ཐོག་འཆམ་འཆམ་བྱེད་ཞོར་གསོལ་ཚིགས་ལ་འགྲོ་རྒྱུར་སྒུག
གསོལ་ཚིགས་ཞུ་བའི་དུས་ཚོད་ཧ་ཅང་རིང་ལ་ཟིང་ཟིང་ལོང་ལོང་དང་འཁྲུག་ཆ་
དོད་ནའང་སྣེ་ལེན་ཚགས་ཚུད་པོ་མ་བྱུང་། གསོལ་སྟོན་ལ་ཞུགས་མཁན་མི་མང་ཐག་ཆོད་
ནས་ལག་པའི་གྲུ་མོ་ཡང་འཇོག་ས་མེད། ཤིང་གི་རྐུབ་སྟེགས་མེད་པས་མི་ཚང་མ་པང་ལེབ་
ཕྲ་པོའི་སྟབས་བདེའི་རྐུབ་སྟེགས་ཐོག་སྡོད་དགོས་བྱུང་བས་མིའི་ལྗིད་ཀྱིས་ལྡེམ་ལྡེམ་བྱེད།
ཚང་མས་ཧབ་ཟ་ཧབ་འཐུང་གིས་སོ་སོའི་སྐལ་བ་ལྷག་མ་མེད་པར་བཟས། མི་ཚང་མ་རྔུལ་
ནས་དཔྲལ་བ་རྔུལ་ཆུས་གང་། གསོལ་སྒྲོག་གི་ཐོད་དུ་བཀལ་བའི་སྒྲོན་མེ་གཉིས་ཀྱི་དབར་
དུ་རླངས་པ་དཀར་པོ་ཞིག་འཁྱིལ་བ་ནི་སྟོན་དུས་གཙང་པོའི་སྟེང་གི་སྨུག་རླངས་དང་འདྲ་
བས་སྒྲོན་མེའི་མདངས་ཀྱང་རབ་རིབ་ཏུ་གྱུར། རུ་ཏོ་ཧྥུ་གུར་ལ་བསྙེས་ནས་བསྡད་ཡོད་
པ་དང་ཨི་མ་ལྷག་པར་དྲན་པས་རྣ་བར་ཅི་ཡང་མ་ཐོས། ཁོའི་རྒྱབ་ངོས་སྤང་རྩྭའི་སྟེང་དུ་
འཁོར་གཡོག་འགས་བེད་སྤྱད་ཟིན་པའི་དཀར་ཡོལ་བཙོག་པ་དག་གཅིག་ཏུ་སྤུང་བཞིན་
འདུག ཁོའི་སྡོད་རོགས་ཀྱིས་སྨྲ་བ་ཤོད་ནའང་ཁོས་ཁ་ཡ་མ་བྱས། མི་གཞན་དག་གིས་ཁོའི་
པི་ཙིའི་ནང་ཨ་རག་བླུག ཕྱི་ངོས་ཟང་ཟིང་འར་འུར་དུ་སྣང་ཡང་ཁོའི་སེམས་ཁམས་རབ་
ཏུ་བརླིང་། ཁོས་ཁོ་མོའི་སྐད་ཆ་དང་མཆུ་སྒྲོས་ཀྱི་དབྱིབས་ལ་དྲན་གསོ་བྱས། སྣང་བ་རབ་
རིབ་ཀྱི་ཁྲོད་དུ་དམག་ཞྭའི་རྟགས་མའི་ཐོག་ཁོ་མོའི་བཞིན་རས་ལམ་ལམ་དུ་གསལ་བ་དང་།
རྫུ་འཁྲུལ་ལྡན་པའི་མེ་ལོང་ཞིག་དང་འདྲ་བར་ཁོ་མོའི་ལྟེབས་སུལ་གྱིས་གང་བའི་སྨད་གོས་
གྱང་རྩ་ནས་ཆུ་རིས་བཞིན་བརྡལ། ཁོས་མ་འོངས་པའི་བརྩེ་དུང་གི་དུས་ཚོད་ཀྱང་གཅིག་
ཤུལ་གཅིག་གིས་དེད་ནས་ནམ་ཡང་ཆུ་རིས་བཞིན་བཞུར་བར་བློས་བསླངས་བྱས།
དགོང་མོ་ཤོག་སྦག་ཚོན་ཁྲ་སྤོར་བའི་སྐབས་ཁོས་ཁོ་མོ་སླར་ཡང་མཐོང་། འོན་ཀྱང་
སོ་སོའི་ཁྱོ་བོ་དང་ཧའོ་མེ་བཟའ་ཚོ་དང་མཉམ་དུ་ཡོད་པ་རེད། སྨན་གཉེར་དཀའ་བཅུ་པ་
ནི་ཤོག་སྦག་གིས་ཆག་སྒོ་བཟོ་བར་དོགས་ནས་སེམས་འཚབ་ཀྱིས་སྡོད་མི་ཚུགས་པས། པི་
ནེ་ཡོད་སར་ཡང་ཡང་སོང་ནས་ཁོ་ལ་མངག་བྱ་བྱེད།
ཤོག་སྦག་སྐུ་ཞབས་དྷུ་ཝ་ཧྲེའི་ཁྱིམ་དུ་བསྐྱལ་རྗེས་ཁོང་གིས་དོགས་ཟོན་ཆེན་པོས་
ཤོག་སྦག་ས་སྦུག་ནང་བཞག་པས་ཤོག་སྦག་ལ་བཞའ་ཚན་ཕོག་ནས་སྤོར་མི་ཐུབ། གལ་
ཆེ་ཤོས་ཡིན་པའི “འབྲུག་གི་མཇུག་མ་གཡོབ་པ” ཞེས་པ་དེ་གཏན་ནས་སྤོར་མ་ཐུབ།
མཚམས་མཚམས་ལ་རོ་མའི་ཡང་ལཱ་འདྲ་བའི་ཤོག་སྦག་རེ་ནམ་མཁར་འབར་སྐབས། ཁ་
གདང་མིག་ཅེར་ཡོད་པའི་མི་ཚོགས་ཀྱི་འུར་སྒྲ་རེ་གྲག སྐད་ཅོར་ཁྲོད་དུ་བུད་མེད་ལ་
ལའི་སྐེད་པར་ལྐོག་ཏུ་ཤ་གཅུས་ཕོག་པའི་སྡུག་སྐད་ཀྱང་མཆིས། ཨི་མ་སྨྲ་བ་མེད་པར་ཆ་
ལི་ཡི་དཔུང་པར་བསྙེས་ནས་འཇམ་ཐིང་ངེར་གནས་པ་དང་། མགོ་བོ་གྱེན་དུ་བཏེགས་
ནས་འོད་ཞག་གིས་མཚན་མུན་གྱི་ནམ་མཁའ་བརྟོལ་བའི་ཚུལ་ལ་བལྟས། རུ་ཏོ་ཧྥུ་ནི་ལྒང་
བཞུའི་འོད་ལ་བརྟེན་ནས་ཨི་མ་ལ་ཕུར་ཚུགས་ཀྱིས་བལྟས་ནས་ཡོད།
ལྒང་བཞུ་རིམ་གྱིས་དཀྲོངས་པས། ནམ་མཁར་སྐར་འོད་ཆེམ་ཆེམ་འཆར། དེ་རྗེས་
ཆར་ཟིམ་བབས་པས་ཁོ་མོས་སྟོད་ལྷེ་མགོ་ལ་གྱོན།
དེའི་ཚེ་མངའ་སྡེའི་གྲོས་མིའི་ཤིང་རྟ་འཁོར་ལོ་མགྲོན་ཁང་གི་སྒོ་ནས་ཐོན། ཤིང་རྟ་
འཁོར་ལོ་གཏོང་མཁན་ར་བཟི་ཡོད་པས་གཉིད་ལྕོག་བརྒྱབ། ཐག་རིང་ནས་ལྟ་བའི་ཚེ་
ཁོའི་ལུས་པོ་ཚོན་པོ་དེ་ཤིང་རྟའི་སྒྲོམ་སྐྱོར་གྱི་མདུན་གྱི་སྒྲོན་མེ་གཉིས་ཀྱི་དབར་དུ་ཤིང་རྟ་
ཡམ་ཡོམ་དང་བསྟུན་ནས་གཡས་གཡོན་དུ་འཁྱོར་འགྲོ་བ་མཐོང་ཐུབ།
སྨན་གཉེར་དཀའ་བཅུ་པ་ན་རེ། “རང་རེས་ར་བཟི་བ་ལ་དངོས་འབྲེལ་སླད་འདོམས་
ནན་པོ་གཅོད་དགོས། ངའི་རེ་བར་གྲོང་རྡལ་སྤྱི་ཁང་གི་སྒོ་འགྲམ་དུ་གཟའ་འཁོར་རེ་རེར་
དམིགས་བསལ་གྱི་གསལ་བརྡ་རེ་བཀྲམ་སྟེ་གཟའ་འཁོར་གཅིག་ནང་ར་བཟི་བའི་མི་ཚང་
མའི་མིང་འདོན་རོགས་བྱས་ན་སྙམ། སྡོམ་རྩིས་རིག་པའི་ལྟ་ཚུལ་ནས་བཤད་ན་དེ་ཡང་ལོ་
ཚིགས་དང་འདྲ་བས་དགོས་མཁོ་ཡོད་པའི་སྐབས་དཔྱད་གཞི་བྱས་ཆོག………དགོངས་པ་
མ་ཚོམ། ང་ཡང་ཁྱུག་ཙམ་འགྲོ་དགོས་བྱས་སོང” ཟེར།
ཁོ་པ་སླར་ཡང་མེ་ཟོན་རུ་དཔོན་གྱི་སར་སོང་།
མེ་ཟོན་རུ་དཔོན་ཁྱིམ་དུ་ལོག་གྲབས་ཡོད་ཅིང་། ཁོ་སོ་སོའི་དཀྲུག་སྟེགས་ལ་ལྟ་བར་འགྲོ་དགོས་སྙམ།
ཧའོ་མེ་ཡིས་མེ་ཟོན་རུ་དཔོན་ལ “ཡག་ཤོས་བྱུང་ན་ཁྱོད་ཀྱིས་མི་ཞིག་གཏོང་བའམ་
ཡང་ན་ཁྱོད་རང་ངོ་བདག་སོང་སྟེ་དཔྱ་ཁྲལ་དཔོན་ན་རེ། “ང་ལྷོད་ལ་བབ་ཏུ་ཆུགས་དང་། གནས་ཚུལ་གཏན་ནས་
ལྷགས་མི་སྲིད་ཟེར།
སྨན་གཉེར་དཀའ་བཅུ་པ་གྲོགས་པོ་ཚོའི་འགྲམ་དུ་ལོག་རྗེས་ན་རེ། “སྐུ་ཞབས་པི་
ནེས་ང་ལ་བྱ་ཐབས་ནུས་ལྡན་སྤྱད་ཟིན་ཟེར། མེ་སྟག་འབབ་མི་སྲིད་ལ་ཆུ་སྦུག་ནང་དུའང་
ཆུ་རྡག་རྡག་གྲ་སྒྲིག་བྱས་འདུག ད་ང་ཚོ་གཉིད་ཉལ་བར་འགྲོ་ཆོག་པ་འདུག” ཟེར།
ཨོ་མུའི་བཟའ་ཟླས་གཡལ་སྟོང་རིང་པོ་ཞིག་རྒྱག་བཞིན “ཏག་ཏག ང་ཉལ་རན་
སོང་། འོན་ཀྱང་ཅི་མི་སྐྱོན། དེ་རིང་ང་ཚོ་ཚང་མ་སྐྱིད་པོ་ཞེ་དྲག་བྱུང” ཟེར།
རུ་ཏོ་ཧྥུ་འདྲེན་བྱེད་ཟུམ་ཟུམ་གྱིས་སྐད་ཤུགས་ཆུང་ངུས “རེད་ཨང་། དངོས་གནས་སྐྱིད་པོ་བྱུང་ཟེར།
ཚང་མ་ཕན་ཚུན་འཚམས་ཞུ་བྱས་རྗེས་སོ་སོའི་གནས་སུ་ལོག
ཉིན་གཉིས་སོང་རྗེས་རུ་ཨང་སྒྲོན་སྟེགས་ཚགས་པར་ཐོག་ཞིང་ལས་དཔྱད་འདེམས་
ཚོགས་འདུའི་སྐོར་གྱི་རྩོམ་ཡིག་རིང་པོ་ཞིག་བཀོད་ཡོད་ཅིང་། དེ་ནི་ཧའོ་མེ་ཡིས་ཉིན་གཉིས་
པར་སེམས་ཤུགས་ཀྱིས་ཁེངས་བཞིན་པར་དབུགས་ཐེངས་གཅིག་ལ་བྲིས་པ་རེད།
རྩོམ་ཡིག་ནང་། “དར་ཚོན་རྣམ་པར་བཀྲ་ལ་མེ་ཏོག་གིས་རབ་ཏུ་བརྒྱན་དོན་ཅི་
ཡིན་ནམ། ཚ་ཟེར་ཅན་གྱི་འོད་ཟེར་གྱིས་ས་ཞིང་དང་ཀླུང་ཐང་རྣམ་པར་གདུང་ཡང་མི་
ཚོགས་བུང་བའི་ཚོགས་ཆུ་འཛིན་ལྟར་ལང་ལོང་དུ་རྒྱུ་བཞིན་གང་དུ་འགྲོ་བཞིན་ཡོད་
དམ” ཞེས་བྲིས་ཡོད་པ་དང་།
དེ་ནས་རྩོམ་ཡིག་ནང་སོ་ནམ་པའི་སྐོར་འདི་ལྟར་བྲིས་ཡོད་དེ། སྲིད་གཞུང་གིས་བྱ་བ་
མང་པོ་ཞིག་བསྒྲུབས་ཡོད་མོད། ད་དུང་དེ་ཙམ་གྱིས་མི་ཆོག་པས “འབད་པ་ལྷུར་ལེན་བྱེད་
དགོས” ཞེས་སྲིད་གཞུང་ལ་འབོད་སྐུལ་བྱས་ཤིང་། “སྒྱུར་བཅོས་འདྲ་མིན་ལག་ལེན་དུ་
བསྟར་དགོས་པས་ང་ཚོས་འབད་བརྩོན་ལྷོད་མེད་བྱེད་དགོས” ཞེས་དང་། དེ་ནས་མངའ་
སྡེའི་གྲོས་མི་སྐུ་ངོ་མ་ཕེབས་འབྱོར་བྱུང་བའི་སྐོར་བྲིས། ད་དུང “ང་ཚོའི་ཡུལ་དམག་གི་
དཔའ་ཉམས” ཞིབ་པར་འགོད་སྐལ་ཆད་མེད་ལ། “ང་ཚོའི་སྤྲོ་སྣང་ལྡན་ཤོས་ཀྱི་གྲོང་གསེབ་
ཀྱི་བུད་མེད་ཚོ” དང་། རྒན་རྒོན་ཀླད་དམར་བ་དེ་དག་གི་སྐོར་ཡང་འབྲི་སྐལ་ཆད་མེད་
དེ། ཁོང་ཚོ་ནི “འདུ་ཚོགས་ལ་བྱོན་པའི་གནའ་བོའི་ཚོ་དཔོན་དང་འདྲ་ལ། ཁོང་ཚོའི་ཁྲོད་
ཀྱི་ལ་ལ་ནི་རང་རེའི་ཉམས་པ་མེད་པའི་དམག་དཔུང་ནང་ཞུགས་མྱོང་བས། བརྗིད་ཉམས་
ལྡན་པའི་རྔ་སྒྲ་དང་ལྷན་དུ་ཁོང་ཚོའི་བློ་སྤོབས་ཀྱང་མཉམ་དུ་རྒྱས” ཞེས་བྲིས་ཡོད། དཔྱད་
བསྡུར་ཨུ་ཡོན་ལྷན་ཁང་གི་སྐོར་ལ་ཁོས་སོ་སོ་རང་ཉིད་དབུ་བཞུགས་དཔྱད་བསྡུར་ཨུ་ཡོན་
གྱི་གྲས་སུ་ཚུད་པ་དང་། ཐ་ན་དེ་ལ་མཆན་འགྲེལ་ཞིག་ཀྱང་འདི་ལྟར་བཀོད་ཡོད་དེ། སྨན་
གཉེར་དཀའ་བཅུ་པ་སྐུ་ཞབས་ཧའོ་མེ་ཡིས་སོ་ནམ་རིག་པའི་སློབ་ཚོགས་ལ་ཀུ་ཤུའི་ཨ་རག་
སྐོར་གྱི་དཔྱད་རྩོམ་ཞིག་བསྐྱལ་ཞེས་བྲིས་ཡོད། བྱ་དགའ་སྤྲོད་སྐབས་ཀྱི་གནས་ཚུལ་སྐོར་ལ་
བྱ་དགའ་ཐོབ་མཁན་གྱི་དགའ་སྤྲོའི་རྣམ་འགྱུར་འུད་ཆེན་པོས་འདི་ལྟར་བྲིས་ཡོད་དེ། “ཕ་
བུ་དབར་འཐམ་རེས་དང་། གཅེན་གཅུང་དབར་འཐམ་རེས། བཟའ་ཟླ་དབར་འཐམ་རེས་
བྱེད་ཅིང་།” སྤོབས་སེམས་དང་བཅས་གཟེངས་རྟགས་ཆུང་ཆུང་མི་ཚོགས་ལ་ངོམ་སོ་བྱེད་
མཁན་རེ་གཉིས་ཙམ་མ་ལགས། ཁོང་ཚོ་ཁྱིམ་དུ་འབྱོར་རྗེས་སོ་སོའི་བཟང་སྤྱོད་དྲ་མའི་
བཟའ་ཟླ་མོའི་མདུན་དུ་སེམས་འགུལ་གྱི་མཆི་མ་གཏོང་བཞིན་དེ་ཉིད་གཟན་ཁང་གི་དབེན་
གནས་ཤིག་ཏུ་འགེལ་བར་ཐེ་ཚོམ་ཅི་ཞེས་བྲིས་ཡོད།
རྩོམ་ཡིག་ནང་མུ་མཐུད་བྲིས་དོན། “ཆུ་ཚོད་དྲུག་པ་ཙམ་ལ་སྐུ་ཞབས་ལི་ཝེལ་གྱིས་
རྩྭ་རའི་ཐོག་གསོལ་སྟོན་བཤམས་ཏེ་འདུ་ཚོགས་ལ་བྱོན་པའི་མི་སྣ་གཙོ་གྲས་དག་དགའ་
སྤྲོ་ལྷན་དུ་འཛོམས། གསོལ་སྟོན་གྱི་འགོ་ནས་མཇུག་དབར་དགའ་སྤྲོ་རབ་ཏུ་འཁོལ་བའི་
རྣམ་པས་གང་། ཚང་མས་བཞེས་རག་པི་ཙི་ཡང་ཡང་བཏེགས་ནས་བཀྲ་ཤིས་སྨོན་འདུན་
ཞུས། སྐུ་ཞབས་ལེ་ཝེན་ནས་རྒྱལ་པོ་མཆོག་སྐུ་དཀྱིལ་གསལ་ཐང་ཡོང་བའི་ཆེད་དུ་ཡིན་
ནོ་ཞེས་ཞབས་དག་བཏེགས། སྐུ་ཞབས་རྡུ་ཝ་ནས་མངའ་སྡེའི་གཙོ་བདག་མཆོག་གི་སྐུ་
དཀྱིལ་གསལ་ཐང་ཆེད་དུ་ཡིན་ནོ་ཞེས་ཞབས་དག་བཏེགས། སྐུ་ཞབས་ཏེ་ལོ་ཙེ་ལེ་ནས་
ཞིང་ལས་ཀྱི་ཆེད་དུ་ཡིན་ནོ་ཞེས་ཞབས་དག་བཏེགས། སྐུ་ཞབས་ལེ་པུ་ལེ་ཤེ་ནས་རྒྱུན་
ཆད་མེད་པར་ལེགས་བཅོས་ཡོང་བའི་ཆེད་དུ་ཡིན་ནོ་ཞེས་ཞབས་དག་བཏེགས། མུན་
པའི་བླ་བྲེ་བྲེས་པའི་ཚེ། ཚོན་མདོག་བཀྲ་བའི་ཤོག་སྦག་སྤར་ནས་མཚན་དགུང་གི་མཁའ་
དབྱིངས་ཉིན་མོའི་རྗེས་སུ་བྱས་ཤིང་། ཚོན་མདོག་རྣམ་པར་བཀྲ་བས་མིག་གི་དབང་པོ་
ཡང་རྣམ་པར་འཁྲུལ་བར་བྱས་པས་དེ་ནི་གླུ་གཞས་ཟློས་གར་ནང་གི་རྣམ་པ་དང་འདྲ་ལ།
ང་ཚོའི་གྲོང་རྡལ་ཆུང་ཆུང་དེ་བཞིན་རེ་ཞིག་མཚན་ཞག་སྟོང་གི་གཏམ་རྒྱུད་ནང་གི་
འཁྲུལ་སྣང་གི་འཇིག་རྟེན་དུ་སླེབས་པ་ལྟར་སྣང་།
ད་ཐེངས་ཀྱི་ཁྱིམ་ཚང་ཆེ་མོའི་འདུ་འཛོམས་ནང་ཡིད་མི་སྤྲོ་བའི་གནས་ཚུལ་ཅི་
ཡང་ལྷག་མེད་ཅེས་བྲིས་ཡོད།
མཇུག་ཏུ་ད་དུང་སྐད་ཆ་དུམ་བུ་ཞིག་འདི་ལྟར་བྲིས་ཡོད་དེ།
“མི་རྣམས་ཀྱིས་དོ་སྣང་བྱུང་བ་ནི་ཆོས་ཕྱོགས་ཀྱི་མི་སྣ་ད་ཐེངས་ཞུགས་མེད། ཆོས་
ཕྱོགས་ཀྱི་མི་སྣས་ཡར་ཐོན་ལ་འཛིན་པའི་ལྟ་ཚུལ་ང་ཚོ་དང་ཅུང་མི་འདྲ་བ་ནི་སྨོས་ཅི། འོ་ན་
ཁྱེད་རང་ཚོའི་ཐུགས་འདོད་ལྟར་གྱིས་ཤིག རུ་ཡའོ་ལཱཡི་རྗེས་འཇུག་པ་ཚོ་ཞེས་བྲིས་ཡོད།
དགུ ། གཟའ་འཁོར་དྲུག་འདས་ནའང་རུ་ཏོ་ཧྥུ་མཐོང་རྒྱུ་མེད། ཉིན་ཞིག་གི་དགོང་མོ་ཁོ་
གཞི་ནས་ཐོན་བྱུང་།
འགྲེམས་ཚོགས་མཇུག་འགྲིལ་བའི་ཉིན་གཉིས་པར་ཁོས་རང་གིས་རང་ལ།
“ཁོང་ལ་ལྟ་བར་འགྲོ་རྒྱུ་སྔ་དྲགས་མི་རུང་། སྔ་དྲགས་ན་མི་འཚམ” ཟེར།
གཟའ་འཁོར་ཐོག་མའི་གཟའ་མཇུག་ལ་ཁོ་རི་དྭགས་རྔོན་པར་སོང་། རི་དྭགས་རྔོན་
ནས་ལོག་ཡོང་སྐབས་ཁོའི་སེམས་ལ་ད་ལྟ་སོང་ན་ཕྱི་དྲགས་སོང་སྙམ་པ་དང་། ཡང་རང་གིས་རང་ལ།
འོན་ཀྱང་ཁོང་ཉིན་དང་པོ་དེ་རང་ལ་བདག་ལ་སེམས་ཤོར་ན་བདག་ཐུག་རྒྱུར་
རེམས་པས་བདག་ལ་དེ་བས་དགའ་བར་འགྱུར་སྲིད། འོ་ན་ཁོང་མུ་མཐུད་སྒུག་ཏུ་འཇུག་པར་བྱའོ་ཟེར།
ཁོ་ཚོམས་ཆེན་ནང་སླེབས་སྐབས་ཨི་མ་ངོ་གདོང་སྐྱ་བོར་གྱུར་བས་ཁོའི་ཚོད་དཔག་
ནོར་མེད་པར་རྟོགས།
ཁང་པའི་ནང་ཁོ་མོ་གཅིག་པུ་ཡིན། ཉི་འོད་མོག་པོར་འགྱུར་འགོ་ཚུགས་པ་དང་ཤེལ་
ཀོའི་ཁྲ་མ་ལ་སང་རས་ཀྱི་ཁྲ་ཡོལ་འཐེན་ཡོད་པས་ཚོམས་ཆེན་ནང་དེ་བས་ནག་མོག་མོག་
ཏུ་སྣང་། གནམ་གཤིས་བརྟག་བྱད་ཆུ་ཚོད་ཐོག་སེར་ཆུ་བྱུག་ཡོད་པ་ལ་ནུབ་ཁའི་ཉི་འོད་
ཕོག་པས་འོད་ཆེམ་ཆེམ་འཕྲོ། གསེར་འོད་བྱུ་རུའི་ཡལ་གའི་གསེབ་ནས་ངོ་ཤེལ་ཐོག་ཕོག་
པས་མེ་དཔུང་ཇི་བཞིན་ལྷག་པར་དམར།
རུ་ཏོ་ཧྥུ་ལངས་ལངས་པར་འཚམས་འདྲི་ཞུས་ཀྱང་ཨི་མ་ཡིས་ཧ་ལམ་ཁ་ཡ་མ་བྱས།
ཁོ་ན་རེ། “བདག་ཉེ་ཆར་བྲེལ་བ་ཆེ་བའི་སྒང་ལ་ལུས་པོ་ཐང་པོ་རང་མ་བྱུང” ཟེར།
ཁོ་མོ་ན་རེ “ནད་གཞི་ལྕི་པོ་མ་བྱུང་ངམ” ཞེས་དྲིས།
“འུམ།” རུ་ཏོ་ཧྥུ་ཁོ་མོའི་འཁྲིས་ཀྱི་རྐུབ་སྟེགས་ཆུང་ཆུང་ཞིག་གི་ཐོག་བསྡད་དེ་ན་
རེ། “ཅི་མི་སྐྱོན།…དྲང་པོ་བཤད་ན་བདག་ཡོང་ཉིང་མི་འདོད།”ཅིའི་ཕྱིར།”
“སྐུ་ཉིད་ཀྱིས་ཚོད་དཔག་མི་ཐུབ་བམ།”
ཁོས་ཁོ་མོ་ལ་ལྟ་ཙམ་བྱས་པ་དང་། འདྲེན་བྱེད་ནང་ལས་འདོད་གདུངས་དྲག་པོ་ཞིག་
མངོན་ཡོང་། ཁོ་མོ་ངོ་ཚ་ནས་བཞིན་རས་དམར་པོར་གྱུར་པ་དང་མགོ་བོ་དུད། ཁོས་མུ་
མཐུད་དེ་བརྗོད་དོན།
ཨི་མ་ལགས་ཁོ་མོ་ཕྱིར་བཤོལ་ཙམ་གྱིས “སྐུ་ཞབས” ཟེར།
ཁོས་སེམས་སྡུག་པའི་སྐད་གདངས་ཀྱིས “ཀྱེ་མ། བདག་ཡོང་མི་འདོད་པའི་རྒྱུ་
མཚན་གནད་ལ་འཁེལ་ཨེ་འདུག ཅིའི་ཕྱིར་ཞེ་ན། བདག་གི་རྣམ་ཤེས་ཆ་ཚང་བཟུང་
བའི་མཚན་འདི། བདག་གིས་རང་དབང་མེད་པར་འབོད་པར་བྱེད་པའི་མཚན་དེ་སྐུ་ཉིད་
ཀྱིས་བདག་ལ་འབོད་དུ་མི་འཇུག ཉིད་ཀྱིས་བདག་ལ་ལྕམ་སྐུ་བྷོ་ཝ་རི་ཞེས་འབོད་དུ་
འཇུག་གམ། ཀྱེ་མ། སྐྱེ་བོ་ཀུན་གྱིས་ཉིད་ལ་དེ་ལྟར་འབོད། དོན་དུ་དེ་ནི་སྐུ་ཉིད་ཀྱི་
མཚན་མ་ཡིན་པར། དེ་ནི་མི་གཞན་གྱི་རུས་མིང་རེད་ཨང་།”
མི་གཞན་གྱི་རུས་མིང་རེད་ཨང་ཞེས་ཁོས་ཡང་བསྐྱར་ཟློས།
ཁོས་ལག་གཉིས་ཀྱིས་ངོ་གདོང་བཀབ་སྟེ་ན་རེ།
རེད་ཨང་། བདག་གིས་དུས་དང་རྣམ་པ་ཀུན་ཏུ་སྐུ་ཉིད་དྲན། སྐུ་ཉིད་དྲན་
པའི་ཚེ་ན་བདག་ཉིད་སྡུག་བསྔལ་གྱིས་མནར། དགོངས་འགལ་མེད་པར་འཚལ།
བདག་སྐུ་ཉིད་དང་འགྱངས་ན་ལེགས། ག་ལེ་བཞུགས། བདག་ཐག་རིང་ཐག་
རིང་ཞིག་སྟེ། སྐུ་ཉིད་ནས་བདག་གི་སྐོར་ཐོས་རྒྱུ་མེད་པའི་ཡུལ་ཞིག་ཏུ་འདོང་ངོ༌་། 
འོན་ཀྱང་དེ་རིང་སྟོབས་ཤུགས་གང་འདྲ་ཞིག་གིས་བདག་སྐུ་ཉིད་ཀྱི་གམ་དུ་
འདེད་པ་ཡིན་ནམ། དེ་ཡང་ལས་ལ་བཟློག་ཐབས་མེད་པ་དང་། ལས་ཀྱི་ཕོ་ཉའི་འཛུམ་
མདངས་འགོག་ཐབས་མེད། ཅིའི་ཕྱིར་ཞེ་ན་མཛེས་སྡུག་དང་། ཡིད་དབང་འཕྲོག་པ། མོས་
གུས་འོས་པའི་དངོས་པོ་མཐོང་བའི་ཚེ། སྐྱེ་བོ་སུ་ཡིན་ཡང་རང་དབང་མེད་པར་དེའི་
དབང་དུ་ཤོར་བས་སོ་ཞེས་སྨྲས།
སྐད་ཆ་སྙན་པོ་དེ་འདྲ་ཨི་མ་ཡིས་ཐོས་ཐེངས་དང་པོ་ཡིན་པས་དྲོ་སོབ་སོབ་ཀྱི་ཚིག་
གྲུབ་མདུན་དུ་ཁོ་མོའི་གཏམ་འདོད་ཀྱི་སེམས་པའི་ཡལ་ག་ཡོངས་སུ་རྒྱས་པ་ནི་རླངས་
ཁྲུད་ལ་ཞུགས་པའི་སྐྱེ་བོ་ཇི་བཞིན་ལུས་སེམས་ཡོངས་རྫོགས་ལྷོད་ལ་བབས་ནས་རྐང་
བརྐྱངས་ལག་བརྐྱངས་ངང་གནས།
འོན་ཀྱང་། བདག་མ་ཡོང་བའི་དབང་དུ་བཏང་ནའང་ཁོས་མུ་མཐུད་དེ་བརྗོད་
དོན བདག་གིས་སྐུ་ཉིད་མ་མཇལ་ཡང་། ཨ་ཙི། བདག་གིས་སྐུ་ཉིད་ཀྱི་གཡས་གཡོན་གྱི་
བྱ་དངོས་མཇལ་བྱུང་། མཚན་མོ། མཚན་མོ་རེ་རེ་བཞིན་ལ་བདག་ཉལ་ས་ལས་ལངས་ཏེ་
འདི་ཕྱོགས་སུ་ཡོང་ནས་སྐུ་ཉིད་ཀྱི་གཟིམ་ཁང་ལ་ལྟ་ཙམ་བྱས། ཟླ་འོད་རབ་ཏུ་འཕྲོས་པའི་
ཁང་ཀླད་དང་། སྐུ་ཉིད་ཀྱི་སྒེའུ་ཁུང་མདུན་དུ་ཡོམ་ཡོམ་དུ་འགུལ་བའི་ལྡུམ་རའི་ནང་གི་
ལྗོན་ཤིང་གི་གྲིབ་གཟུགས། མུན་པའི་ནང་སྒེའུ་ཁུང་ནང་ནས་འཕྲོས་ཡོང་བའི་སྒྲོན་མེའི་
འོད་ཕྲན་བཅས་ལ་བལྟས། ཀྱེ་མ། དེའི་ཚེ་འདི་གར་ཡ་ང་ལ་ལས་མ་དག་པའི་སྐྱེ་བོ་ཞིག་
ཡོད་པ་སྐུ་ཉིད་ཀྱིས་ག་ལ་རྟོགས། ཁོ་པ་སྐུ་ཉིད་དང་ཅི་འདྲའི་ཉེ་ལ་ཅི་འདྲའི་རྒྱང་ཐག་
རིང་བ་ལ་ཨང་ཟེར།
ཁོ་མོས་ངོ་གདོང་ཁོ་ལ་གཏད་དེ་མགྲིན་པ་རྣོང་བཞིན།
ཨ་ཙི། ཁྱེད་རང་དེ་འདྲའི་བཟང་བ་ལ་ཨང་ཟེར།
དེ་འདྲ་མ་གསུངས། དེ་ནི་བདག་སྐུ་ཉིད་ལ་སེམས་ཤོར་བས་ལགས། སྐུ་ཉིད་དོགས
པ་མི་མཛད་པར་ཞུ། གསུངས་དང་། བཀའ་མོལ་ཚིག་གཅིག ཚིག་གཅིག་རང་།”
རུ་ཏོ་ཧྥུ་སོ་སོས་ཀྱང་སྣང་བ་མེད་པར་རྐུབ་སྟེགས་ཐོག་ནས་ས་མཐིལ་ཐོག་ལྷུང་། གློ་
བུར་དུ་ཕྱི་ནས་ཤིང་ལྷམ་གྱི་ཐག་སྒྲ་གྲག་ཡོང་བས་ཚོམས་ཁང་གི་སྒོ་བརྒྱབ་མེད་པ་ད་
གཟོད་དོ་སྣང་བྱུང་།
ཁོ་ཡར་ལངས་ཏེ་ན་རེ། བདག་ཞུ་ཧམ་ཆེ་བར་མ་དགོངས་ན། སྐུ་ཉིད་ཀྱིས་མིན་མ་གསུང་རོགས” ཟེར།
ཁོས་ཁོ་པ་ཁང་པའི་མདོ་སྦུག་ཚང་མར་ལྟ་རུ་བཅུག་ནས་འདི་གའི་ཁོར་ཡུག་རྒྱུས་
མངའ་ལོན་དུ་འཇུག་རོགས་ཟེར། ལྕམ་ཆུང་བྷོ་ཝ་རིའི་སྣང་བར་དེ་ནི་མི་འཚམ་པ་ཅང་
མིན་པས་ཁོ་གཉིས་ཡར་ལངས། དེའི་ཚེ་ཆ་ལི་འཛུལ་ཡོང་།
རུ་ཏོ་ཧྥུ་ན་རེ་ཆ་ལི་ལ “ལྷ་རྗེ་ཆེན་མོ། སྐུ་ཁམས་བཟང” ཟེར།
མཚན་སྙན་དེ་འདྲ་ཐོས་སྐབས་སྨན་པ་དགའ་ཐག་ཆོད་ནས་ཁོས་ཀྱང་འཛེམ་ཟོལ་
གྱི་སྐད་ཆ་ཤོད་འགོ་ཚུགས་པས་དེའི་བར་ལ་རུ་ཏོ་ཧྥུ་སེམས་རྣལ་ལ་བབས་ནས་ན་རེ།
“ད་ལྟ་ལྕམ་སྐུ་ཞབས་དང་ངེད་གཉིས་ཁོང་གི་སྐུ་ཁམས་སྐོར་ཤོད་བཞིན་ཡོད” ཟེར།
ཆ་ལིས་ཁོའི་སྐད་ཆའི་བར་དུ་འཚངས་ནས་ཁོའི་བཟའ་ཟླ་བྲང་ཁོག་བསྡམས་པའི་
ནད་གཞི་ཡང་བསྐྱར་ལངས་པས་ཁོ་རང་ཉིད་ཀྱང་དེའི་ཐད་སེམས་ཁྲལ་བྱེད་བཞིན་ཡོད་
ཅེས་བརྗོད། རུ་ཏོ་བྷུས་རྟ་འདྲ་བཞོན་ན་ཅུང་དྲག་པ་མེད་དམ་ཟེར།
“ཏག་ཏག་རེད། དཔེ་ཡག་པོ་འདུག་གྲོས་འགོ་འདི་ཧ་ཅང་ཡག་པོ་འདུག
ཁྱེད་རང་རྟ་འདྲ་བཞོན་ན་ཡག་པོ་ཡོད་རེད།
དེར་ཁོ་མོས་སོ་སོ་ལ་རྟ་མེད་པར་ཞེས་ངོ་རྒོལ་བྱས། རུ་ཏོ་ཧྥུས་ཟེར་ན་ཁོས་རྟ་གཡར་
ཆོག་ཟེར། ཁོ་མོས་ཐུགས་རྗེ་ཆེ་ཞེས་ཁས་མ་བླངས། ཁོས་ཀྱང་ཨུ་ཚུགས་མ་བརྒྱབ། དེ་རྗེས་
ཁོས་ཡང་བསྐྱར་འཚམས་འདྲི་ལ་ཡོང་རྒྱུར་ཁ་གཡར་ས་ཞིག་འཚོལ་ཆེད་ཁོས་ཟེར་ན་
ཁོའི་ཤིང་རྟའི་ཁ་ལོ་བ་སྟེ། ཁ་སྔོན་ཁྲག་གཏར་མི་དེ་རྟག་པར་མགོ་ན་གི་འདུག་ཟེར།
བྷོ་ཝ་རི་ན་རེ། “ངས་ཉིན་ཞིག་ལྟ་བར་ཡོང་ངོ” ཟེར།
“ཕེབས་དགོས་མ་རེད། ཕེབས་དགོས་མ་རེད། ངས་ཁོ་འཁྲིད་ཡོང་ཆོག ང་ཚོ་ཚུར་
ཡོང་ན་ཐུགས་སྟབས་བདེ།”
“འོ་ན་ཏག་ཏག་རེད། ཁྱེད་རང་ལ་ཐུགས་སུན་ཞུས་སོང་།
རུ་ཏོ་དྷུ་སོང་རྗེས་ཁྱོ་བོ་ན་རེ “སྐུ་ཞབས་པུ་ལང་རུའེ་ཡི་གྲོས་འགོ་ཁས་མི་ལེན་པ་ག་
རེ་ཡིན་ནམ། ཁོང་གིས་སེམས་བཟང་བྱས་པ་རེད” ཟེར།
ཁོ་མོས་རླུང་ལངས་པའི་ཟོལ་གྱིས་ཁ་གཡར་ས་སྣ་ཚོགས་བཙལ་རྗེས་མཇུག་ཏུ་ན་
རེ་དེ་འདྲ་བྱས་ན་མི་ལ་ངོ་ཚའོ་ཟེར།
ང་ནི་སྣང་བ་མི་གཏོང་། ཆ་ལིས་རྟིང་པ་བཙུགས་ནས་རྐུབ་སྟེགས་སྐོར་བ་ཞིག་བསྐོར་
ཏེ་ན་རེ། ཁྱེད་རང་གིས་ནོར་བ་རེད། གང་རུང་ལས་ཀྱང་བདེ་ཐང་གལ་ཆེ་ཡི་རེད་ཟེར།
ཨ་ཙི། ཁྱེད་རང་གིས་ང་རྟ་གང་འདྲ་ཟེ་བཞོན་དུ་འཇུག་གམ། ང་ལ་རྟ་ཞོན་དུས་
ཀྱི་གྱོན་གོས་ཙམ་མེད་པར། 
ཁོ་ན་རེ། འོ་ན་རང་འགྲིག་ཅིག་མངགས་ན་མི་འགྲིག་གམ་ཟེར།
རྟ་ཞོན་སྐབས་ཀྱི་གྱོན་གོས་ཡོད་པས་ཁོ་མོར་ཡང་ཁ་གཡར་ས་གཞན་མེད།
རྟ་ཞོན་སྐབས་ཀྱི་གྱོན་གོས་བཟོས་གྲུབ་རྗེས་ཆ་ལིས་སྐུ་ཞབས་པུ་ལང་རུའེ་ལ་འཕྲིན་
ཡིག་ཅིག་བསྐུར་ཏེ་ཁོའི་ཆུང་མ་སྐུ་ཉིད་ཀྱི་གྲོས་འགོ་ལྟར་གྲ་སྒྲིག་ཨང་གསར་ཟིན་ནས་སྐུ་
ཉིད་ཕེབས་རྒྱུར་སྒུག་ཡོད་ཅེས་བཤད།
ཉིན་གཉིས་པའི་ཉིན་དགུང་རུ་ཏོ་ཧྥུ་ཆ་ལི་ཚང་གི་སྒོ་ཁར་འབྱོར་བ་དང་རྟ་གཉིས་
འཁྲིད་ཡོད། དེའི་ཁྲོད་ཀྱི་རྟ་གཅིག་གི་རྣ་ཅོག་ཐོག་སྤུ་མའི་གྲུ་གུ་ཟིང་སྐྱ་ཞིག་བཏགས།
སྒལ་པར་ཤྭ་བའི་པགས་པ་ལས་གྲུབ་པའི་བུད་མེད་ཀྱིས་སྤྱོད་པའི་རྟ་སྒ་ཞིག་གཏད་འདུག
རུ་ཏོ་ཧྥུ་ནི་ཀོ་གཉེན་གྱི་འཇུར་རྟ་ཡུ་རིང་གྱོན་ཡོད་པ་དང་། ཁོའི་སེམས་ལ་ཁོ་མོས་ཅ་
ལག་འདི་འདྲ་མཐོང་མྱོང་ཡོད་ཀྱི་མ་རེད་སྙམ། ཁོས་སི་ཤན་སྤུ་མའི་སྟོད་གོས་གྱོན། ཁབ་
བསླས་སྦ་ལན་རྟ་དོར་གྱོན་ཏེ་སྐས་ཁུང་ཁ་རུ་ཐོན་སྐབས། ཁོའི་ཉམས་འགྱུར་གྱིས་ཏག་
ཏག་ཨི་མའི་ཡིད་དབང་འཕྲོག ཁོ་མོ་ཡང་གྲ་སྒྲིག་ཟིན་ནས་ཁོ་ཡོང་རྒྱུར་སྒུག་བསྡད་ཡོད།
ཀྲུ་སི་ཐེན་སྨན་རྫས་ཚོང་ཁང་ནས་ཕྱིར་ཐོན་ཏེ་ཁོ་མོ་ལ་ལྟ་བར་ཡོང་། སྨན་གཉེར་
དཀའ་བཅུ་པ་ཡང་ལག་པའི་ནང་གི་ལས་ཀ་བཞག་ནས་ཕྱིར་ཐོན་ཡོང་སྟེ་སྐུ་ཞབས་པུ་ལང་
རུའེ་ལ “ཆག་སྒོ་གནམ་ནས་ལྷུང་ཡོང་ངོ་། །ཁྱེད་རང་གི་རྟ་གཡུང་ལོས་ཅི་འདྲ་ཡོད་དམ”
ཞེས་མངག་བྱ་ཡང་ཡང་བྱས།
སྟེང་ཁང་ནང་དུ་སྐད་སྒྲ་ཞིག་གྲག ད་བྱེད་དུས་དེ་ནི་ཧྥི་ལི་ཞི་དང་པིལ་ཐེ་གཉིས་
རྩེད་མོ་རྩེ་བཞིན་ཡོད་པ་དང་། སྒེའུ་ཁུང་གི་ཤེལ་ཀོ་རྔ་བོ་ཇི་བཞིན་རྡུང་བཞིན་མཆིས། ཕྲུ་
གུས་ཐག་རིང་ནས་འོ་སྦྱོར་བའི་ལག་བརྡ་བྱས།
ཨ་མས་ནི་རྟ་སྒའི་སྔ་རུ་ལག་པས་འཕུར་
བཞིན་བརྡ་ལན་ཙམ་བྱས།
སྐུ་ཞབས་ཧའོ་མེ་ན་རེ “ཕེབས་ལམ་བདེ་མོ། ཡིད་གཟབ་གྱིས་ལགས། ངེས་པར་དུ་
ཡིད་གཟབ་གྱིས་ལགས” ཟེར།
ཁོས་ལག་ནང་གི་ཚགས་པར་གཡུག་གཡུག་བྱེད་བཞིན་ཁོང་གཉིས་དལ་བུས་འགྲོ་
བར་མིག་གིས་སྐྱེལ་མ་བྱས།
གྲོང་ཚོ་ནས་ཐོན་མ་ཐག་ཨི་མ་ཞོན་པའི་རྟ་ཕོ་ཅི་དགར་རྒྱུག རུ་ཏོ་ཧྥུ་ཁོ་མོའི་རྗེས་
ནས་སྙེག ཡུད་ཙམ་རེ་སོང་རྗེས་ཁོང་གཉིས་སྐད་ཆ་རེ་བཤད། ཁོ་མོའི་མགོ་བོ་ཅུང་དུད་
པ་དང་། ལག་པ་ཡ་གཅིག་མཐོན་པོར་སྒྲེང་། ལག་ངར་གཡས་པ་མདུན་དུ་བརྐྱངས། རྟ་
ཕོའི་བགྲོས་དང་བསྟུན་ནས་ཨི་མ་ཡང་རྟ་སྒའི་སྟེང་ནས་ལངས་འཇགས་བྱེད།
རི་འདབས་སུ་འབྱོར་རྗེས་རུ་ཏོ་ཧྥུས་སྲབ་མདའ་གློད། རྟ་ཕོ་གཉིས་རྒྱུག་ཐེངས་གཅིག་
ལ་རི་ལྡེབས་འཛེགས་ནས་རི་མགོར་སླེབས། རྟ་ཕོ་གློ་བུར་དུ་འགྲོ་མཚམས་བཞག་པས་ཁོ་
མོའི་བཞིན་རས་འགེབ་བྱེད་སེང་རས་ས་ལ་ལྷུང་།
སྐབས་དེ་ནི་ཟླ་བ་བཅུ་པའི་ཟླ་མགོ་ཡིན་པས་ཞིང་ཐང་ནང་སྨུག་པས་སྒྲིབ་འདུག
སྨུག་ཞག་གནམ་སའི་མཐའ་བར་འཁྲིགས་ཡོད་པས་ཐག་རིང་ས་འཛིན་གྱི་དབྱིབས་རིས་
གསལ། ཡུལ་ལ་ལར་སྨུག་ཞག་ཐོར་ནས་མཁའ་ལ་ལྡིང་རྗེས་ཡལ། ལ་ལར་སྤྲིན་བྲལ་ཉི་
མའི་འོད་ཟེར་རབ་ཏུ་འཕྲོས། ཐག་རིང་དུ་གནས་པའི་ཡུང་གྲོང་གི་ཁང་པའི་ཐོག་ཁ་དང་།
གཙང་འགྲམ་གྱི་མེ་ཏོག་ལྡུམ་ར། སྒོ་ར། གྱང་དང་མཆོད་ཁང་གི་དྲིལ་བུའི་ལྡིང་ཁང་
བཅས་མཐོང་ཐུབ། ཨི་མ་ཡི་འདྲེན་བྱེད་གདང་མ་ཟུམ་གྱིས་སོ་སོའི་སྡོད་ཁང་འཚོལ་བར་
བྱེད། ཁོ་མོ་སྡོད་སའི་ཡ་ང་དགོས་པའི་གྲོང་ཚོ་དེ་དེ་རིང་ལྟ་བུའི་ཆུང་ཆུང་ཞིག་ཏུ་མཐོང་
མྱོང་མེད། ཁོ་གཉིས་སྡོད་སའི་རི་མགོ་ནས་ཐུར་དུ་ལྟ་བའི་ཚེ། གཤོང་ས་ཧྲིལ་པོ་སྐྱ་ཐལ་
ཐལ་གྱི་མཚོ་ཆེན་པོ་ཞིག་དང་མཚུངས། མཚོ་ཐོག་ཏུ་སྨུག་ཞག་འཁྲིགས་ནས་ནམ་མཁའ་
དང་ཡུག་གཅིག་ཏུ་འབྲེལ། ནགས་ཚལ་ཚོམ་བུ་ཚོམ་བུ་ཀྲོང་ངེར་ལངས་པ་དག་ནི་བྲག་
རི་ནག་པོ་ཞིག་དང་འདྲ། སྟར་དུ་ཆགས་པའི་སྦྱར་སྡོང་ཆེན་པོའི་རྩེ་མོ་སྨུག་སྤྲིན་གྱི་སྟེང་
དུ་ཐོན་ཡོད་པ་དག་ནི་ལྷགས་རླུང་ལྡང་ཕྱོགས་དང་བསྟུན་ནས་འགུལ་བཞིན་པའི་བྱེ་ཐང་དང་མཚུངས།
ཉེ་འགྲམ་གྱི་ཐང་ཤིང་ནགས་ཚལ་ཁྲོད་ནས་ཉི་འོད་ཁམ་པ་ཞིག་དྲོད་འཇམ་འཇམ་གྱི་
མཁའ་རླུང་བརྟོལ་ནས་《རྩྭ་རའི་ཐོག་འཕྲོས་འདུག དམར་སེར་མདོག་གི་ས་ངོས་ནི་རྡོ་ཐའི
ལོ་མ་ཞིབ་མོ་དང་འདྲ་བས། རྐང་པ་སྤོས་ཀྱང་གོམ་སྒྲ་གང་ཡང་ཐོས་མི་ཐུབ། རྟ་ཕོ་འཇམ་
ཐིང་ཐིང་ངང་ནས་གོམ་པ་སྤོ་ཞོར་སྐབས་འགར་རྨིག་པས་ཐང་ཤིང་གི་འབྲུ་གུ་འཐོར།
རུ་ཏོ་ཧྥུ་དང་ཨི་མ་ཐང་ཤིང་ནགས་ཚལ་གྱི་ཉེ་འགྲམ་ནས་དལ་གྱིས་བཞུད། ཁོ་མོས་
མིག་གཞན་དུ་གཅུས་ཏེ་ཁོའི་མིག་མདའ་ལས་གཡོལ་ཐབས་བྱས། དེ་ལྟར་ཁོ་མོས་མཐོང་
བ་ནི་མུ་ལ་མུ་འབྲེལ་གྱི་ལྗོན་ཤིང་སྡོང་པོ་ཡིན་པ་དང་ལྟ་ཡུན་རིང་བས་མགོ་ཡུ་འཁོར། རྟ་
ཕོ་དབུགས་རྔུབ་གཏོང་གི་སྒྲ་དང་། རྟ་སྒའི་ཐོག་གི་ཀོ་ལྤགས་བརྡར་བའི་སྒྲ་ཡང་ཐོས་ཐུབ།
ཁོ་གཉིས་ནགས་ཚལ་གྱི་དཀྱིལ་དུ་སླེབས་སྐབས་ཉི་མ་ཤར།
རུ་ཏོ་ཧྥུ་ན་རེ། “དཀོན་མཆོག་གིས་ངེད་གཉིས་ལ་སྐྱབས་སུ་མཆིའོ” ཟེར།
ཁོ་མོ་ན་རེ། “ཁྱེད་རང་དེ་འདྲ་དགོངས་ཀྱི་འདུག་གམ” ཟེར།
ཁོ་ན་རེ། “ང་གཉིས་མདུན་ལ་འགྲོ་དོ། །མདུན་ལ་འགྲོ་དོ” ཟེར།
ཁོས་ཁ་ནས་ཏོག་ཏོག་གི་སྒྲ་བསྒྲགས་པས་རྟ་ཕོ་གཉིས་སླར་ཡང་རྒྱུག
ལམ་ཟུར་དུ་རྩྭ་ལུག་སོ་ཧ་ཅང་རིང་པོ་སྐྱེས་ཡོད་པ་དག་ཨི་མ་ཡི་རྐང་ཡོབ་ལ་ཡང་
ཡང་འཁོན། རུ་ཏོ་ཧྥུས་རྟ་ཐོག་ནས་སྒུར་སྒུར་གྱིས་རྩྭ་ཡན་རྐང་རེ་རེ་བྱས་ཏེ་སེལ། སྐབས་
འགར་ལྗོན་ཤིང་གི་ཡལ་ག་སེལ་ཕྱིར་ཁོ་ཨི་མ་ཡི་འགྲམ་ནས་བཞུད་དགོས་པས།
ཁོའི་པུས་མོ་ཁོ་མོའི་བརླ་ལ་བརྡར་བའི་སྣང་བ་བྱུང་། ནམ་མཁའ་གཡའ་དག ལྗོན་ཤིང་གི་ལོ་མ་
གཡོ་འགུལ་མེད་པར་གནས། ནགས་གསེབ་ཀྱི་ས་སྟོང་ལྷེབ་ཙམ་ལྷེབ་ཙམ་ཐོག་བཞད་
བཞིན་པའི་སྟག་མ་མེ་ཏོག་གིས་གང་། མེ་ཏོག་ཙེ་ལོའུ་ལན་ཡུག་དང་ཡུག་སྡོང་ཐུང་ཤིང་
དང་འཁྲིལ་ཤིང་གི་དབར་དུ་བཞད་འདུག སྐྱེ་དངོས་དེ་དག་ལོ་འདབ་ཀྱི་ཚོས་གཞི་མི་
འདྲ་བ་དང་བསྟུན་ནས་ལ་ལར་ངང་སྐྱ་མདོག་དང་། ལ་ལར་ཁམ་མདོག ལ་ལར་གསེར་
མདོག་སོགས་ཚོན་མདོག་འདྲ་མིན་བཞད། ཚང་ཚིང་ནགས་ཚལ་ཁྲོད་ནས་གཤོག་འདབ་
སྐྱོད་པའི་སྒྲ་ཡང་ཡང་ཐོས་ལ། ཤིང་མོན་ཆ་རའི་ཡལ་གའི་སྟེང་ནས་འཕུར་བའི་ཁ་ཏའི་
ཨག་སྐད་ལྷང་ལྷང་གྲག
ཁོ་གཉིས་རྟ་ལས་བབ། རུ་ཏོ་ཧྥུས་རྟ་ཕོ་རྟོད། ཁོ་མོ་མདུན་ངོས་ནས་ཤིང་རྟའི་འཁོར་
ཤུལ་གཉིས་དབར་གྱི་རྩྭ་སྔོན་གྱི་སྟེང་ནས་སྐྱོད།
འོན་ཀྱང་ཁོ་མོའི་ཕྱུ་པ་རིང་དྲགས་པས་རྒྱབ་ངོས་ཀྱི་གོས་གཤམ་ཡར་བརྫེས་ནའང་
འགྲོ་སྟབས་མི་བདེ། རུ་ཏོ་ཧྥུ་ཁོ་མོའི་རྗེས་ནས་སྙེག་སྟེ་ཨི་མ་ཡི་ཕྱུ་པ་ནག་པོ་དང་འཇུར་རྟ་
ནག་པོའི་དབར་ནས་མངོན་པའི་ཨུ་སུ་དཀར་པོ་ལ་ལྟ་ཞིང་། ཧ་ལམ་ཁོ་མོའི་ཤ་རྩི་དཀར་
ལ་རེག་བྱ་འཇམ་པའི་ལུས་རྗེན་མཐོང་བ་ལྟར་དུ་སྣང་།
ཁོ་མོ་འགྲོ་མཚམས་བཞག་ནས་ན་རེ། “ང་ཁག་བྱུང” ཟེར།
“འགྲོ་དང་། ད་དུང་ཕར་ཙམ་འགྲོ་དང་། ཤུགས་རྒྱོབས་དང” ཁོས་དེ་ལྟར་ལན་དུ་བརྗོད།
སླར་ཡང་གོམ་པ་བརྒྱ་ཙམ་སོང་རྗེས་ཁོ་མོ་འགྲོ་མཚམས་བཞག སྔོ་སངས་སེང་རས་
དེ་བཞིན་ཁོ་མོའི་རྟ་པའི་ཞྭ་མོའི་ཟུར་ནས་འཕོངས་འཚོས་བར་ལུག རྒྱབ་ངོས་ནས་
བལྟས་ན་ཁོ་མོ་ནམ་མཁའ་མདོག་གི་རྦ་རླབས་ནང་ཆུ་རྐྱལ་རྒྱག་བཞིན་པ་ལྟར་སྣང་།
“ངེད་གཉིས་ཡང་སྙིང་གང་དུ་འགྲོ་འམ།
ཁོས་ལན་ཅི་ཡང་མ་བཏབ། ཁོ་མོ་དབུགས་རྔུབ་གཏོང་བྲེལ་སྟབས་ཆེ་རུ་སོང་། རུ་ཏོ་
བླུས་གཡས་གཡོན་ལ་ལྟ་མྱུལ་ཞིག་བྱས། མཆུ་སྟེང་གི་སྨ་ར་ལ་སོ་བཏབ།
ཁོ་གཉིས་ཅུང་ཁོད་སྙོམས་ས་ཞིག་ཏུ་སླེབས། དེ་གའི་ཤིང་སྡོང་ཆུང་གྲས་བཅད་ཟིན།
ཁོ་གཉིས་བཅད་ཟིན་པའི་ཤིང་སྡོང་ཞིག་གི་སྟེང་དུ་བསྡད་པ་དང་། རུ་ཏོ་ཧྥུས་ཁོ་མོ་ལ་
དགའ་བའི་དགའ་རབས་སྐོར་ཤོད་འགོ་ཚུགས།
སྔོན་ལ་ཟོལ་བསྟོད་གཅམ་གསག་གི་སྐད་ཆ་བཤད་དྲགས་ན་ཕ་རོལ་པོ་འདྲོགས་པར་
དོགས་པས། བབ་བརླིང་དང་། དོ་ནན། སོམ་ཉིའི་རྣམ་པ་ཞིག་བསྟན། ཨི་མ་ནི་མགོ་བོ་དུད་
ནས་ཁོའི་སྐད་ཆར་ཉན་བཞིན་རྐང་པའི་རྩེ་མོས་ས་སྟེང་གི་ཤིང་ཕྱེ་སེལ་བར་བྱེད།
འོན་ཀྱང་ཁོ་ན་རེ། “འོ་ན་ངེད་གཉིས་ཀྱི་ལས་དབང་གཅིག་མཐུན་མ་རེད་དམ”
ཞེས་བཤད་པར། ཁོ་མོས་ལམ་སེང “མ་རེད། ཁྱེད་རང་གིས་མཁྱེན་གསལ་ལྟར། དེ་ནི་
ཡོང་མི་སྲིད་པ་ཞིག་རེད་ཟེར།
ཁོ་མོ་ཡར་ལངས་ཏེ་སོང་། ཁོས་ཁོ་མོའི་ལག་ངར་ནས་བཟུང་། ཁོ་མོ་ཀེ་རེར་ལངས།
དེ་ནས་ཁོ་མོས་དུང་སེམས་ཀྱིས་ཕྱུག་ཅིང་ཆུ་རིས་ཤིག་ཤིག་གི་འདྲེན་བྱེད་ཀྱིས་ཁོ་ལ་ཡུད་
ཙམ་བལྟས་རྗེས་སེམས་འགུལ་དང་བཅས་ན་རེ།
ཧུ་ཡུ། འགྲིག་སོང་། ད་གསུངས་མི་འཚལ། བཞོན་རྟ་གང་དུ་མཆིས་སམ།
ལོག་འགྲོ་དང་ཟེར།
ཁོས་རླུང་ལངས་ལ་བྱ་ཐབས་དབེན་པའི་ལག་བརྡ་ཞིག་བྱས། ཁོ་མོས་སླར་ཡང
བཞོན་རྟ་གང་དུ་མཆིས་སམ། བཞོན་རྟ་གང་དུ་མཆིས་སམ” ཟེར།
དེས་ན་ཁོས་རྟོགས་དཀའ་བའི་འཛུམ་ཞིག་བསྟན། འདྲེན་བྱེད་བགྲད། སོ་བསྡམས།
ལག་པ་གཉིས་བརྐྱངས་ཏེ་ཁོ་མོའི་ཕྱོགས་སུ་བཤར་ཡོང་། ཁོ་མོ་འདར་སིག་སིག་གིས་ཕྱིར་
བསྣུར། སྨྲ་བ་ལྡབ་ལྡིབ་ངང་ན་རེ། “ཨ་མ། ང་ཁྱེད་རང་ལ་སྐྲག་གི་འདུག ང་སེམས་སྡུག་
ཏུ་འཇུག་གི་འདུག ཐད་དོ། །” ཟེར།
“དེ་འདྲ་ཡིན་ན” ཞེས་ཁོས་སྨྲས་པ་དང་ངོ་གདོང་གི་རྣམ་འགྱུར་དེ་མུར་འགྱུར།
ཁོ་དེ་མ་ཐག་གུས་གུས་ཞུམ་ཞུམ་དང་། ཞི་འཇམ་སེམས་ཁུར་ཆེ་བ། བྱ་སྤྱོད་ནེམ་
ནུར་ཅན་ཞིག་ཏུ་འགྱུར། ཁོ་མོས་ཁོའི་ལག་ངར་ལ་འཁྱུད་དེ་མཉམ་དུ་ཕྱིར་ལོག་པའི་ལམ་
དུ་ཞུགས། ཁོ་ན་རེ། “ཁྱེད་རང་ཡང་སྙིང་ག་རེ་གནང་སོང་། རྒྱུ་མཚན་ག་རེ་ཡིན་ནམ།
ངས་ཤེས་མ་སོང་། ཁྱེད་རང་གིས་གོ་ནོར་ཐེབས་བཟོ་མཆིས། ངའི་སེམས་ནང་དུ་ཁྱེད་ཉིད་
བཞུགས་ཁྲིའི་སྟེང་དུ་བཞུགས་པའི་འཕགས་མ་དང་འདྲ་བར། མཐོ་དྲགས་ནས་ལག་པས་
མི་སྙོབས་པ། མཁྲེགས་དྲགས་ནས་གཏོར་ཐབས་བྲལ་བ། བླ་ན་མེད་པས་ཕོག་ཐུག་མི་ཕོད་
པ་ཞིག་རེད། འོན་ཀྱང་ཁྱེད་རང་མེད་ན་བདག་འཚོ་བའི་སྙིང་པོས་དབེན། ཉིད་ཀྱི་འདྲེན་
བྱེད་དང་། ཉིད་ཀྱི་གསུང་ངག ཉིད་ཀྱི་དགོངས་པ་བཅས་བདག་ལ་མེད་ཐབས་མེད་པས།
བདག་གི་གྲོགས་པོ་གནང་དང་། བདག་གི་གཅུང་མོ་གནང་དང་། བདག་གི་ལྷའི་ཕོ་ཉ་
གནང་དང” ཟེར།
ཁོས་ལག་ཟུང་བརྐྱངས་ཏེ་ཁོ་མོའི་སྐེད་པར་འཐམ། ཁོ་མོས་གཉོད་ཆུང་ཤུགས་མེད་
ཀྱིས་འཕག་འཚག་བརྒྱབ། ཁོས་དེ་ལྟར་མདུན་དུ་འགྲོ་གིན་འཐམ།
བཞོན་རྟ་གཉིས་ལྗོན་པའི་ལོ་མ་བཟའ་བཞིན་ཡོད་པ་ཁོ་གཉིས་ཀྱིས་ཐོས།
རུ་ཏོ་ཧྥུ་ན་རེ། ད་དུང་ཁྱུག་ཙམ་བཞུགས་དང་། སྔོན་ལ་མ་ལོག་པར་ཁྱུག་ཙམ་བཞུགས་དང་ཟེར།
ཁོས་ཨི་མ་འཁྲིད་ནས་མདུན་དུ་སོང་བ་དང་། ཆུ་རྫིང་ཞིག་གི་འགྲམ་དུ་སླེབས། ཆུ་
རྩྭ་ལྗང་ཐིང་ངེར་ཆུ་ངོས་སུ་གཡེང་ཡོད་པ་དང་། ཡལ་ཟིན་པའི་པདྨའི་འདབ་མ་སྡོང་ཤིང་
གི་དབུས་སུ་ཁུ་སིམ་བུར་ཉལ་འདུག ཁོ་གཉིས་རྩྭ་ཐོག་ནས་བགྲོད་པའི་གོམ་སྒྲ་ཐོས་པས་
སྐམ་སར་ཐོན་པའི་སྦལ་པ་ཆུ་ནང་མཆོངས་ནས་ཡིབ།
ཨི་མ་ན་རེ། “འགྲིག་མ་སོང་། འགྲིག་མ་སོང་། ང་ལྐུགས་པ་འདི་འདྲ་གང་འདྲ་ཡིན་
ནམ། ཁྱེད་རང་གི་ཁ་ལ་ཉན་མཁན་ག་པར་ཡོད་རས” ཟེར།
“ག་རེ་གནང་སོང་། ཨི་མ། ཨི་མ།”
ཨ་ཙི། རུ་ཏོ་ཧྥུ། ལྕམ་ཆུང་གཞོན་ནུ་མའི་མགོ་བོ་ཁོའི་དཔུང་པ་ལ་སྦྱར་
ནས་དལ་བུས་སྨྲས།
ཁོ་མོའི་ཕྱུ་པ་ཁོའི་སི་ཤན་སྤུ་མའི་སྟོད་ཐུང་ལ་དམ་པོར་འབྱར། ཁོ་མོས་ཤ་རྩི་དཀར་
ལ་མཉེན་པའི་མགྲིན་པ་ལྟག་དགྱེ་སློག དབུགས་རིང་ཞིག་བཏང་རྗེས་མགྲིན་པ་ཕྱིར་
བསྐུམས། ཡན་ལག་ལ་ཤུགས་མེད་ཅིང་བཞིན་རས་མཆི་མས་གང་། ལུས་པོ་ལྷེམ་ལྷེམ་
འདར། ཁོ་མོས་ངོ་གདོང་སྦས་ནས་ཁོ་ཅི་དགར་བཅུག
ས་སྲོས་ཀྱི་གྲིབ་མ་ཀླུང་དུ་བབ་འདུག ས་མཐར་འབྱོར་བའི་ནུབ་ཁའི་ཉི་ཟེར་ལྗོན་
ཤིང་གི་ཡལ་གའི་དབར་ནས་འཕྲོས་ཡོང་བས་ཁོ་མོའི་མགྲིན་པ་ཁྲ་ཆིལ་སྦ་ཆིལ་ལ་གྱུར།
ཁོ་མོའི་གཡས་གཡོན་གྱི་ལྗོན་ཤིང་གི་ཡལ་གའི་སྟེང་དང་། རྩྭ་ཕོན་གྱི་ཐོག་ཏུ་ཉི་མའི་འོད་
ཐིགས་ཆེམ་ཆེམ་འཕྲོ་བ་ནི་བྱིའུ་ཆུང་འཕུར་སྐབས་འཐོར་བའི་སྒྲོ་འདབ་དང་མཚུངས།
ཐམས་ཅད་འཇམ་ཅག་གེར་སྣང་བ་དང་། ལྗོན་ཤིང་ཁྲོད་ནས་ཀྱང་མི་སེམས་ལ་སྤྲོ་བ་
བརྟས་པའི་བདུད་རྩི་ལྷུང་བ་དང་མཚུངས། སོ་སོའི་སྙིང་ཁ་སླར་ཡང་རྡིག་རྡིག་ཏུ་འཕག་
པ་དང་། ཁྲག་རྒྱུན་པགས་པའི་འོག་ནས་ལྷུང་ལྷུང་དུ་རྒྱུ་བའི་སྣང་བ་བྱུང་ཞིང་། དེ་ནི་རྦ་
རླབས་ཆལ་ཆིལ་གཡོ་བའི་འོ་མའི་གཙང་ཆུ་ཞིག་ལྟར་སྣང་། དེའི་ཚེ་རི་ཆུང་གི་སྟེང་དང་
ནགས་ཚལ་ཕྱི་རོལ་གྱི་ཐག་རིང་ཐག་རིང་ཞིག་གི་ས་ནས་རབ་རིབ་སྙན་འཇེབས་ལྡན་
པའི་འབོད་སྒྲ་ལྷང་ལྷང་གྲག་པ་ཐོས། ཁོ་མོས་རིག་པ་སྒྲིམ་ནས་ཉན་པའི་ཚེ་དེ་ནི་རོལ་
དབྱངས་ཤིག་དང་འདྲ་བར་ཁོ་མོའི་ལང་ལོང་དུ་གཡོ་བའི་སེམས་ཀྱི་རྦ་རླབས་དང་མཉམ་
ཆད་དུམ་སོང་བའི་སྲབ་ཐག་འཚེམ་བཞིན་མཆིས།
དུ་འདྲེས། རུ་ཏོ་ཧྥུ་ནི་ཁོ་མོའི་འགྲམ་དུ་ཐ་མག་སི་ཀལ་ལ་བརྒྱུས་པ་དང་གྲི་ཆུང་ཞིག་གིས་
ཁོ་གཉིས་ཚུར་ལམ་ལ་རང་ལོག་གིས་ཡུང་གྲོང་དུ་ལོག ལམ་བར་དུ་འདམ་རྫབ་
ནང་ལུས་པའི་བཞོན་རྟའི་རྨིག་རྗེས་ཉིས་གཤིབ་མ་དང་། ལམ་འགྲམ་གྱི་ཚང་ཚིང་། རྩྭ་
རའི་ནང་གི་རྡོ་ལ་སོགས་ཚུར་ལམ་ཡོང་སྐབས་མཐོང་བ་དེ་དག་རང་སོར་གནས།
ཁོ་གཉིས་ཀྱི་ཁོར་ཡུག་ལ་འགྱུར་ལྡོག་ཅི་ཡང་བྱུང་མེད་མོད། འོན་ཀྱང་ཁོ་མོ་ལ་མཚོན་ན་ས་
འཛིན་སྤོས་པ་ཇི་ལྟའི་འགྱུར་ལྡོག་ཆེན་པོ་བྱུང་། རུ་ཏོ་ཧྥུས་ནི་ཡང་ཡང་རོ་སྟོད་སྒུར་ནས་
ཁོ་མོའི་ལག་པ་ལ་འོ་རེ་བྱེད།
ཁོ་མོ་བཞོན་རྟའི་ཐོག་ཏུ་ལྷག་པར་མཛེས། ཁོ་མོས་ཕྲ་ཞིང་ལྡེམ་པའི་སྐེད་སྐབས་
འདྲོང་པོར་འགྲེང་། པུས་མོ་གཉིས་བཞོན་རྟའི་གཟེ་བའི་འགྲམ་ནས་ཐུར་དུ་གུག མཁའ་
རླུང་སོས་པ་དང་ནུབ་ཁའི་ཉི་འོད་ཀྱིས་ཁོ་མོའི་བཞིན་རས་དེ་བས་དམར་མདངས་རྒྱས།
གྲོང་རྡལ་གྱི་རྡོ་གཅལ་ཐོག་སླེབས་པའི་ཚེ། ཁོ་མོས་རྟ་ཁ་གཡས་གཅུ་གཡོན་གཅུ་
བྱས། གྲོང་མི་ཚང་མས་སྒེའུ་ཁུང་ནས་ཁོ་མོར་ལྟ་བར་བྱེད།
དགོང་ཚིགས་སྐབས། ཁོ་མོའི་ཁྱོ་བོའི་སྣང་བར་ཁོ་མོའི་བཞིན་མདངས་རྣམ་པར་
རྒྱས་པའི་སྣང་བ་བྱུང་། འོན་ཀྱང་ཁོ་མོ་ལ་དེ་རིང་སྐྱིད་ལོས་གང་འདྲ་བྱུང་མིན་འདྲི་བའི་
ཚེ། ཁོ་མོ་ཡང་ལཱ་གཉིས་ཀྱི་དབར་དུ་མ་ཐོས་པའི་ཚུལ་གྱིས་ལག་པའི་གྲུ་མོ་དཀར་སྡེར་གྱི་
འཁྲིས་སུ་བཙུགས་ནས་བསྡད་འདུག
ཁོ་ན་རེ། ཨི་མ་ཞེས་འབོད།
ག་རེ་འདུག་གམ།
“ཁྱེད་རང་གསོན་དང་། དེ་རིང་ཕྱི་དྲོ་ཁོ་བོ་སྐུ་ཞབས་ཨེ་ལེག་ཙན་ཊའི་གཟིམ་ཤག་
ཏུ་སོང་བ་ཡིན། ཁོང་ལ་རྒོད་མ་ཞིག་འདུག ན་རྒན་ཙམ་ཡིན་པ་དང་ལག་ཚིགས་ཅུང་
རྨས་འདུག་ནའང་གཟུགས་བྱད་ཧ་ཅང་མཛེས་པོ་འདུག ངའི་སེམས་ལ་གསེར་སྒོར་བརྒྱ་
སྐོར་ཞིག་བློས་བཏང་ནས་ཉོ་ཐུབ་པར་སྙམ་ཁོས་མུ་མཐུད་དེ “ཁྱེད་རང་དགའ་པོ་ཡོང་གི་རེད་བསམ་པས་ངས་ཉོས་པ་ཡིན………
ངས་ཉོས་བཞག་པ་ཡིན་ཁྱེད་རང་གིས་བྱས་ན་ངས་བྱས་པ་འགྲིག་ཨེ་འདུག” ཟེར།
ཁོ་མོས་མགོ་བོ་ལྕོག་ཙམ་གྱིས་ཡག་པོ་བྱུང་ཡོད་པའི་རྣམ་འགྱུར་བསྟན། དེ་ནས་ཡུད་
ཙམ་སོང་རྗེས་མོ་ན་རེ། “དོ་ནུབ་ཁྱེད་རང་ཕྱིར་འགྲོ་དགོས་ཡོད་དམ” ཞེས་དྲིས།
“འགྲོ་དགོས་ཡོད། དོན་དག་ག་རེ་ཡོད་དམ།”
“ཨུན། དོན་དག་ཅང་མེད། དོན་དག་ཅང་མེད། ངས་འདྲི་ཙམ་བྱས་པ་ཡིན།”
ཆ་ལི་ཕྱིར་བརྫངས་གྲུབ་རྗེས་སྟེང་ཁང་དུ་སོང་ནས་སྒོ་གཏན།
དང་ཐོག་ཁོ་མོ་རབ་རིབ་ཀྱི་འཇིག་རྟེན་ཞིག་ཏུ་སླེབས་པའི་སྣང་བ་བྱུང་ཞིང་། མིག་
མདུན་དུ་ནགས་ཚལ་དང་། ལམ་ཆུང་། ཡུར་ཆུང་། རུ་ཏོ་ཧྥུ་བཅས་འཆར། ད་དུང་རུ་ཏོ་
ཧྥུས་དཔུང་པ་གཉིས་ལ་འཐམ་སྣང་དང་། ལྗོན་པའི་ལོ་མ་འདར། སྡོང་ཤིང་དང་རྩྭ་ཕྲན་
ལས་ཧར་ཧར་གྱི་སྐད་སྒྲ་གྲག་པ་ཐོས།
འོན་ཀྱང་ངོ་ཤེལ་ལ་ལྟ་བའི་ཚེ། ཁོ་མོ་ཧ་ལས་ཤིང་སྤྲོ་བས་མྱོས། ཁོ་མོའི་འདྲེན་བྱེད་དེ་
རིང་ལྟར་ཆེ་ལ་གནག་ཅིང་གཏིང་ཟབ་པ་ཞིག་མཐོང་མ་མྱོང་། སྨྲ་བསམ་བརྗོད་མ་ཤེས་པའི་
ངོ་མཚར་ཞིག་ཁོ་མོའི་ལུས་ཁམས་ཡོངས་ལ་ཐིམ་པས་ཁོ་མོ་ལ་རྦད་དེ་འགྱུར་ལྡོག་བྱུང་།
“བདག་ལ་ཟུར་བསྟེན་སྙིང་སྡུག་ཡོད། ཟུར་བསྟེན་སྙིང་སྡུག་ཡོད” ཅེས་ཡང་ཡང་
བརྗོད། ལུས་སེམས་སྤྲོ་སྣང་གིས་ཁྱབ་པས་ལང་ཚོའི་པདྨ་སླར་ཡང་བཞད་སྣང་བྱུང་། མཐར་
བརྩེ་དུང་གི་སྤྲོ་སྣང་དང་རེ་འདོད་ཡུན་རིང་བྱས་པའི་མེ་ལྟར་འབར་བའི་སྤྲོ་སྣང་ཉམས་
སུ་མྱོང་སྐལ་འཆར། ཁོ་མོ་བརྩེ་སེམས་རབ་ཏུ་འཁོལ་ལ་སྤྲོ་སྣང་དང་རྨི་ལམ་ལྟ་བུའི་ཡ་
མཚན་ཅན་གྱི་ཞིང་ཁམས་སུ་འབྱོར་ཞིང་། ཁོ་མོའི་ཁོར་ར་ཁོར་ཡུག་ཐམས་ཅད་མུ་མཐའ་
མེད་པའི་ཨ་སྔོན་དང་། འདུ་ཤེས་ནི་རི་མོའི་ཚོགས་དང་འདྲ་བར་སྣོལ་མར་བརྩེགས་པའི་
སེམས་ཀྱི་ཞིང་ཁམས་སུ་ཁྱབ་པས་འོད་ཟེར་ལམ་ལམ་འཕྲོ། རྒྱུན་གཏན་གྱི་འཚོ་བ་ནི་ཐག་
རིང་གི་ཡུལ་དུ་ལུས་པས་རི་ཚོགས་གསེབ་ཀྱི་གྲིབ་ནག་ནང་གནས།
དེས་ན་མོས་ཀློག་མྱོང་བའི་སྒྲུང་དེབ་ནང་གི་གཙོ་མོ་ཡིན་པའི་བུད་མེད་ཡིད་ལ་
འཁོར། བརྩེ་དུང་ལ་རྟག་པ་མེད་པའི་གཡེམ་མ་ཁྱུ་དང་ཁྱུས་གཅེན་མོ་དང་གཅུང་མོ་ལྟ་
བུའི་མཛའ་བརྩེའི་རྣམ་འགྱུར་གྱིས་ཁོ་མོ་ལ་གླུ་དབྱངས་ལེན་པར་བྱེད་པས་ཁོ་མོའི་རྣམ་
ཤེས་ཀྱང་ཁོང་ཚོ་དང་མཉམ་དུ་འདྲེས། ཁོ་མོ་བུད་མེད་དེ་དག་ལ་ཡིད་ལྷག་པར་སྨོན། ད་
ཆ་ཁོ་མོ་རང་ཉིད་ཀྱང་འཆར་སྒོའི་ནང་གི་ཁོང་ཚོ་དང་དབྱེར་མེད་དུ་འགྱུར་བ་མཐོང་བ་
དང་། གཞོན་ནུའི་སྐབས་སྟོང་བསམ་ཡུན་རིང་བཅངས་མྱོང་བའི་སྙིང་སྡུག་གི་ཟློས་གར་
ཉམས་སུ་བསྟར་སྐལ་བྱུང་། དེའི་ཁར་ཨི་མ་ཡི་འཁོན་ལན་སློག་སེམས་འདོད་ཐོག་ལ་
བབ་པའི་སྣང་བ་འཆར། ཁོ་མོས་དཀའ་སྡུག་ཇི་ཙམ་མྱངས་མྱོང་བ་རེད་ཨང་། ད་ཆ་ཁོ་མོ་
ལ་རྒྱལ་ཁ་ཐོབ། དུས་ཡུན་རིང་པོའི་ནང་ཁོང་དུ་སྦེད་པའི་བརྩེ་དུང་གི་མེ་རི་དེ་ལང་ལོང་
དུ་འཕྱུར་བའི་ཆུ་མིག་བཞིན་གློ་བུར་ཅི་དགར་དགུང་དུ་འཕྱུར། བརྩེ་དུང་གི་རོ་མཆོག་
མྱོང་བཞིན་པ་ནི་ནོངས་འགྱོད་དང་། སེམས་འཚབ། སེམས་ཁྲལ་བཅས་ཅི་ཡང་མི་ཚོར་བ་ཞིག་གོ །
ཉིན་གཉིས་པ་ཡང་སྤྲོ་སྣང་གསར་པས་གང་བའི་ཉིན་ཞིག་རེད། ཁོ་གཉིས་དབར་
བརྩེ་དུང་དམ་བཅའ་རྡོ་ལ་རི་མོ་བརྐོ་བརྐོ་བྱས། ཁོ་མོས་རང་ཉིད་ཀྱི་སྡུག་བསྔལ་ཁོ་ལ་
སྨྲས། རུ་ཏོ་ཧྥུས་ཁོ་མོ་ལ་འོ་སྦྱར་ཏེ་ཁོ་མོའི་སྐད་ཆ་མཚམས་བཅད། ཁོ་མོས་འདྲེན་བྱེད་
ཟིམ་ཟིམ་གྱིས་ཁོ་ལ་བལྟས། ཁོ་ལ་རང་ཉིད་ཀྱི་མིང་ནས་འབོད་དགོས་ལུགས་དང་། བརྩེ་
བའི་བརྩེ་རབས་སླར་ཡང་བརྗོད་དགོས་པའི་རེ་བ་བཏོན། དེ་རིང་ཡང་སྔར་བཞིན་ཉིན་
གོང་མ་དང་འདྲ་བར་ཁོ་གཉིས་ནགས་ཚལ་གྱི་ཀློང་དུ་འཛུལ། འོན་ཀྱང་ད་ཐེངས་ཁོ་
གཉིས་ཤིང་ལྷམ་བཟོ་བོའི་སྤྱིལ་བུ་ཞིག་ཡོད་པ་དེའི་ནང་དུ་འཛོམས། སྤྱིལ་བུ་དེ་ནི་མཐའ་
བཞི་སོག་རྐང་གིས་བསྐོར་བ་ཞིག་ཡིན་པ་དང་ཐོག་དཔངས་ཤིན་ཏུ་དམའ་བས་སྒུར་སྒུར་
བྱས་ན་གཞི་ནས་འཛུལ་ཐུབ། ཁོ་གཉིས་ཕན་ཚུན་བསྙེས་ནས་ཤིང་ལོ་སྐམ་པོ་བཏིང་བའི་
ཉལ་ཁྲིའི་སྟེངབསྡད།
དེ་ཉིན་ནས་བཟུང་དགོང་ལྟར་ཕན་ཚུན་འཕྲིན་ཡིག་བསྐུར་རེས་བྱས། ཨི་མ་ཡིས་
འཕྲིན་ཡིག་མེ་ཏོག་ལྡུམ་རའི་སྣེ་མོའི་ཆུ་འགྲམ་དང་ཉེ་བའི་གྱང་སྲུབས་སུ་བཞག རུ་ཏོ་
ཧྥུ་དེ་གར་ཡོང་ནས་ཡི་གེ་ལེན་པ་དང་སོ་སོའི་ཡི་གེ་ཡང་སྲུབས་ཁ་དེར་བཞག ཁོ་མོའི་
སྣང་བར་ཁོའི་ཡི་གེ་ག་དུས་ཡིན་ནའང་ཐུང་དྲགས་པའི་སྣང་བ་སྟེར།
ཉིན་ཞིག་གི་ཞོགས་པ། ཆ་ལི་ནམ་མ་ལངས་གོང་ནས་ཁྱིམ་སྒོ་ཐོན། གློ་བུར་དུ་ཁོ་
མོ་མི་དྲན་རྒུ་དྲན་དྲན་ནས་སྐབས་དེ་འདྲ་ཞིག་ལ་རུ་ཏོ་ཧྥུའི་སར་འགྲོ་རྒྱུ་དྲན། ཡུས་ཤེ་
གཞིས་ཀ་དེ་ནས་ཐག་མི་རིང་བས་ཕ་གིར་སོང་ནས་ཆུ་ཚོད་གཅིག་བསྡད་རྗེས་ཡུང་གྲོང་
དུ་ལོག་ན། ཡུང་གྲོང་གི་མི་ཚོ་ད་དུང་མལ་ལས་ལངས་མ་རན། དེ་ལྟར་བསམ་བཞིན་
འདོད་གདུང་མེ་ལྟར་འབར་ནས་དབུགས་ཐུང་བསགས། དེ་མ་ཐག་ཁྱིམ་ནས་ཐོན་ཏེ་རྩྭ་
རའི་ནང་སླེབས་པ་དང་ཕྱིར་བལྟས་ཀྱང་མ་སློག་པར་སོང་ངོ་། །
དེའི་ཚེ་སྐྱ་མདའ་གཏོང་འགོ་ཚུགས། ཐག་རིང་གི་ས་ནས་ཨི་མ་ཡིས་སོ་སོའི་ཟུར་
བསྟེན་སྙིང་སྡུག་གི་ཁང་པ་ངོ་ཤེས། ཁང་པའི་སྟེང་དུ་མདའ་དང་འདྲ་བའི་རླུང་ཕྱོགས་
སྟོན་བརྡ་གཉིས་བཙུགས་ཡོད་པ་ལས་རབ་རིབ་ཀྱི་མཁའ་དབྱིངས་ནས་ཁུག་རྟའི་མཇུག་
མ་འདྲ་བའི་གྲིབ་གཟུགས་གཉིས་མིག་ལམ་དུ་འཆར་འོངས།
གཞིས་ཀའི་སྒོ་རའི་ནང་སླེབས་རྗེས་ཁང་པ་ཆེན་པོ་ཞིག་མིག་ལམ་དུ་འཆར་བ་དེ་ནི་
གཟིམ་ཤག་རེད། ཁོ་མོ་ཤར་རེར་འཛུལ་ཞིང་། དེ་ནི་སྒོ་མོས་ཁོ་མོ་མཐོང་འཕྲལ་རང་བཞིན་
གྱིས་འབྱེད་པར་བྱེད་པ་ལྟར་སྣང་།
ཁོ་མོས་མདའ་ལྟར་འདྲོང་བའི་སྐས་ཀ་འཛེགས་རྗེས་
བར་ཁྱམས་ཤིག་ནང་སླེབས། ཁང་མིག་ཅིག་གི་ཨ་ཤིང་ཕྱེ་བས་ཁང་པའི་ནང་དུ་སྐྱེས་པ་
ཞིག་ཉལ་ཡོད་པ་མཐོང་། དེ་ནི་ཏག་ཏག་རུ་ཏོ་ཧྥུ་རེད། ཁོ་མོ་རང་དབང་མེད་པར་སྐད་ཤོར།
ཁོ་ན་རེ། “ཁྱེད་རང་ཡོང་ལགས་སམ། ཁྱེད་རང་ཡོང་ལགས་སམ། ཁྱེད་རང་ཡོང་
ཕོད་པ་དཔེ་མི་སྲིད། འོ་ཙི། ཁྱེད་རང་གི་གྱོན་པའང་བརླན་འདུག” ཟེར།
ཁོ་མོ་ཁོའི་སྐེ་ལ་འཐམས་ཏེ “ཁྱེད་རང་དྲན་བྱུང” ཟེར།
བློ་ཁོག་ཆེ་བའི་ཚོད་ལྟ་ཐེངས་དང་པོ་ལམ་ལྷོངས་བྱུང་རྗེས། ཆ་ལི་ཞོགས་པ་ཐོན་
རིམ་བཞིན་ཁོ་མོས་ལམ་སེང་གྱོན་པ་གོན། ལྐོག་ལྐོག་སུད་སུད་ཀྱིས་གཙང་འགྲམ་དུ་
བཞུད་སའི་རྡོ་སྐས་ཕྱོགས་སུ་འགྲོའོ། །
འོན་ཀྱང་སྐབས་འགར་དུད་འགྲོ་བཞུད་སའི་རྐང་ཟམ་གྱི་པང་ལེབ་འཐེན་ནས་མེད་
པས་དེ་དུས་གཙང་འགྲམ་གྱི་གྱང་རྩ་ནས་འགྲོ་དགོས་བྱུང་། གཙང་འགྲམ་ཧ་ཅང་འདྲེད་
སླ་བས་ཁོ་མོ་ཐག་འཁྱུད་རྩྭ་ལ་འཇུས་ནས་འགྲོ་དགོས་ཀྱི་ཡོད། དེ་ནས་རྨོས་སློག་བརྒྱབ་
མ་ཐག་པའི་ཞིང་ཐང་ནང་ནས་དམའ་མཐོ་མི་སྙོམས་པའི་གོམ་པ་སྤོས་ཏེ་བཞུད། རེས་ཁ་
བརྡབ་པ་དང་རེས་ལྷམ་ཆུང་གྱོན་པའི་རྐང་པ་བོང་བའི་ཁྲོད་དུ་ཚུད་ནས་ལུས། ཁོ་མོའི་
མགོ་བོར་དཀྲིས་པའི་སྟོད་ལྷེ་ཞོགས་པའི་བསིལ་རླུང་ཁྲོད་དུ་ལྷབ་ལྷུབ་གཡོ། ཁོ་མོ་བ་གླང་
ལ་སྐྲག་པས་བ་གླང་མཐོང་ན་རྒྱུག་བཤར་གློད། ཁོ་མོ་གནས་སུ་འབྱོར་སྐབས་དབུགས་ཧལ་
ཞིང་བཞིན་རས་དམར་པོ་ཆགས། ལུས་ཡོངས་ནས་རྩྭ་རྩི་ཤིང་དང་མཁའ་རླུང་སོས་པའི་
དྲི་བསུང་ལྷང་ལྷང་འཐུལ། དེ་དུས་རུ་ཏོ་ཧྥུ་ནི་ད་དུང་གཉིད་ལས་སད་མེད། ཁོ་མོ་དཔྱིད་
ཀྱི་དཔལ་མོའི་ཞོགས་པ་ཇི་བཞིན་ཁོའི་ཉལ་ཁང་ནང་དུ་འབྱོར།
སྒེའུ་ཁུང་ནང་འཐེན་པའི་ཁྲ་ཡོལ་སེར་པོ་ལས་འོད་སེར་མོག་མོག་ཅིག་དལ་བུར་
ཁང་པའི་ནང་འཕྲོས། ཨི་མ་ཡིས་འདྲེན་བྱེད་རྡེབ་ཙམ་རྡེབ་ཙམ་གྱིས་སྦར་ཉུལ་བརྒྱབ་
སྟེ་ཁང་པའི་ནང་འཛུལ། ཡ་ཁུང་མཚམས་སུ་དམ་པོར་འབྱར་བའི་སྐྲ་ལོ་ཟིལ་པས་བངས་
པ་ནི་གཡང་ཊི་སེར་པོས་བཟོས་པའི་དོ་ཤལ་ཞིག་དང་ཡང་དག་མཚུངས། རུ་ཏོ་ཧྥུས་
འཛུམ་པའི་རྣམ་འགྱུར་གྱིས་བསུས་ནས་ཁོ་མོ་སོ་སོའི་གམ་དུ་འཐེན་པ་དང་པང་ཁར་དམ་དུ་བཅུག
དེ་རྗེས་ཁོ་མོས་ཁང་པའི་ནང་གང་སར་བལྟས། ཤུར་སྒམ་འཐེན་པ་དང་། ཁོའི་སྐྲ་
ཤད་ཀྱིས་མགོ་སྐྲ་ཤད། ཁོ་སྨ་ར་བཞར་སྐབས་སྤྱོད་པའི་ངོ་ཤེལ་ཆུང་ཆུང་ནང་ནས་སོ་སོ་ལ་
བལྟས། ཉལ་ཁྲིའི་འགྲམ་གྱི་ཅོག་ཙེའི་ཐོག་ཆུ་ཤེལ་དམ་གང་དང་དེའི་འགྲམ་དུ་ཤིང་ཏོག་
ལི་མོང་དང་ཀ་ར་གྲུ་བཞི། ད་དུང་ཐ་མག་གང་ཟག་ཅིག་ཡོད་པས། ཐ་ན་རྟག་ཏུ་དེ་ཁ་ལ་བཅུག་ནས་ཀུ་རེ་རྩེ།
ཁོ་གཉིས་ཁ་འབྲལ་ཁར་ཡང་བསྐྱར་མཇལ་ཡོང་། དྲན་པ་འདུག་ཅེས་ཕར་བཤད་
ཚུར་བཤད་བྱེད་པ་ལ་ཡང་ཆུ་ཚོད་སྐར་མ་བཅུ་ཉི་ཤུ་འགོར། དེ་དུས་ཨི་མ་ག་དུས་ཡིན་
ནའང་མིག་ཆུ་ཤོར་ནས་རུ་ཏོ་ཧྥུ་དང་ནམ་ཡང་འབྲལ་རྒྱུ་མེད་ན་ཅི་མ་རུང་བསམ། ཁོ་མོ་
རང་གིས་རང་ལ་ཁ་ལོ་གཅུན་ཐབས་མེད་པར་ཁོའི་སར་ཡང་ཡང་འབྱོར། ཉིན་ཞིག་ཁོ་མོ་
སླར་ཡང་བསམ་ཡུལ་ལས་འདས་པའི་ངང་ཁོའི་སར་འབྱོར་བའི་ཚེ་ཁོ་སྨིན་མ་བསྡུས་ཤིང་
ཕྲག་པ་གློད་དེ་སེམས་མི་སྐྱིད་པའི་དོན་ཞིག་བྱུང་བ་ལྟར་དུ་སྣང་།
ཁོ་མོ་ན་རེ། ག་རེ་བྱས་སོང་ངམ། ནད་ཀྱིས་མནར་བའམ་ཅི་ཞིག་བྱུང་ངམ། མགྱོགས་
པོ་བདག་ལ་ཤོད་དང་ཟེར།
ཁོས་རྣམ་འགྱུར་སྒམ་པོའི་ངང་ནས་ཉེ་དུས་ཁོ་མོ་ཁོའི་སར་ཡོང་སྐབས་ཡིད་གཟབ་
གཏན་ནས་མི་བྱེད་པས་དེ་ལྟར་བགྱིས་ན་སོ་སོ་ལ་རྙོག་དྲ་བཟོས་ཡོང་ཞེས་སྨྲས།
བཅུ། རུ་ཏོ་ཧྥུའི་སེམས་ཁྲལ་གྱིས་ཁོ་མོ་ལའང་རིམ་གྱིས་ཤུགས་རྐྱེན་ཐེབས། དང་ཐོག་
ཁོ་མོ་བརྩེ་དུང་གི་བདུད་རྩིས་རབ་ཏུ་བཟི་ནས་བསམ་བློ་གཞན་དག་ཅི་ཡང་མི་འཁོར།
འོན་ཀྱང་ད་ཆ་ཁོ་གཉིས་དབར་གྱི་བརྩེ་དུང་དེ་ཁོ་མོའི་འཚོ་བའི་ནང་མེད་དུ་མི་རུང་
བར་གྱུར་པས། དེ་ལས་ཆ་ཤས་ཙམ་ཡང་འཆོར་བར་དོགས་པ་དང་། ཐ་ན་བར་ཆད་ཕྲ་
མོ་ཙམ་ཡང་འབྱུང་བར་མི་འདོད། ཨི་མ་ཁོའི་གཞིས་ཀ་ནས་ལོག་རིམ་བཞིན་བློ་མི་བདེ་
བའི་མིག་གིས་གཡས་ལྟ་གཡོན་ལྟ་བྱེད་པ་དང་། གནམ་ས་འདྲེས་མཚམས་ནས་མིའི་
གཟུགས་བརྙན་ཐོན་དོགས། གྲོང་རྡལ་ནང་གི་སྒེའུ་ཁུང་རེ་རེའི་ཁུག་ཀྱོག་ནས་མི་གཞན་
གྱིས་མཐོང་དོགས། ད་དུང་ཁོ་མོའི་གོམ་སྒྲ་དང་། འབོད་སྒྲ། ས་ཞིང་རྨོ་བའི་སྒྲ་བཅས་ལ་
དོ་སྣང་བྱས། ཁོ་མོ་སྦྱར་སྡོང་གི་འགྲམ་དུ་ལངས་ཏེ་ངོ་གདོང་སྐྱ་བོར་གྱུར། ལུས་པོ་སིག་
སིག་འདར། ལུས་པོ་འདར་བའི་ངང་ཚུལ་ནི་མགོ་ཐོད་ཀྱི་སྦྱར་བའི་ལོ་མ་ལས་ཀྱང་འདར་ཡོམ་ཆེ།
ཞོགས་པ་ཞིག་ཁོ་མོ་དེ་ལྟར་ཁྱིམ་དུ་ལོག་སྐབས། གློ་བུར་དུ་མོ་དང་ཐག་མི་རིང་བའི་
ས་ནས་མེ་མདའ་རིང་མདའི་ཁ་ཞིག་རང་ཉིད་ལ་སྡིག་སོ་སྤྲད་ནས་ཡོད་པ་མཐོང་། མེ་
མདའི་ཁ་དེ་ནི་ཆུ་ཡུར་འགྲམ་གྱི་རྩྭ་ཡན་ཁྲོད་དུ་ཕྱེད་ཙམ་དིམ་པའི་ཤིང་ཟོམ་ཞིག་གི་ཁ་
ནས་འཁྱོག་པོར་བརྐྱངས་ཡོད། ཨི་མ་སྐྲག་ཐག་ཆོད་ནས་ཧ་ལམ་དྲན་མེད་དུ་རྒྱལ་གྲབས་
བྱས། འོན་ཀྱང་ཁོ་མོས་བློ་ཁོག་སྐྱེས་ཏེ་མདུན་ངོས་སུ་བཤར། དེ་དུས་ཤིང་ཟོམ་ནང་ནས་
ཨ་ལད་པད་ཀོག་དང་འདྲ་བའི་མི་ཞིག་ཕྱིར་མཆོང་། ཁོའི་ཉ་དཀྲིས་པུས་མོ་བར་དཀྲིས་
ཡོད་པ་དང་ཞྭ་མོའི་ལྕེ་ལྷེབ་ཀྱིས་ངོ་གདོང་བཀབ་ནས་ཧ་ལམ་མིག་དང་། སྣ་དམར་པོ།
འདར་ཕིག་ཕིག་གི་མཆུ་སྒྲོས་བཅས་བཀབ་འདུག ད་བྱེད་དུས་མི་དེ་ནི་མེ་ཟོན་རུ་དཔོན་
པི་ནེ་ཡིན་ཞིང་། དེ་གར་བྱ་གག་རྔོན་རྩིས་བྱེད་ཀྱི་ཡོད།
ཁོ་ན་རེ། “ཁྱེད་རང་གིས་སྔ་ས་ནས་སྐད་རྒྱག་དགོས་རེད། མེ་མདའི་ཁ་མཐོང་རྗེས་
སྐད་རྒྱག་དགོས་ངེས་རེད་དོ་ཟེར།
ཁྲལ་དཔོན་གྱིས་དེ་ལྟར་བརྗོད་པ་ནི་རང་ངོས་ཀྱི་དངངས་སྐྲག་ཕྱིར་མ་མངོན་པ་
བྱེད་པ་ཞིག་སྟེ། ཅིའི་ཕྱིར་ཞེ་ན། མངའ་སྡེའི་གཏན་འབེབས་ལ་གཞིགས་ན་གྲུ་གཟིངས་
ཀྱི་ཐོག་ཏུ་མ་གཏོགས་བྱ་གག་རྔོན་མི་ཆོག་པའི་བཀག་རྒྱ་ཡོད། སྐུ་ཞབས་པི་ནེ་ནི་དུས་
རྒྱུན་ཁྲིམས་སྲོལ་ལ་བརྩི་སྲུང་བྱེད་མཁན་ཞིག་ཡིན་ནའང་བཀག་རྒྱ་དེ་ལས་འགལ་བ་
རེད། དེའི་དབང་གིས་ཁོའི་སྣང་བར་ག་དུས་ཡིན་ནའང་གྲོང་གསེབ་ཀྱི་ཉེན་རྟོག་པ་ཡོང་
གི་ཡོད་པའི་སྣང་བ་ཡོད། འོན་ཀྱང་དེ་ལྟ་བུའི་དངངས་སྐྲག་ཁྲོད་ལས་ཀྱང་སྤྲོ་སེམས་ཤིག་
འཕེལ་ཞིང་། ཁོ་རང་ཁེར་བུ་ཤིང་ཟོམ་ནང་གབ་ནས་སྡོད་པའི་ཚེ་རང་ཉིད་ཀྱི་རླུང་རྟ་དར་
ལ་ཐབས་རྩལ་སྐྱེན་པར་སྤོབས་པ་བྱེད་ཀྱིན་ཡོད།
ཨི་མ་ཡིན་པ་མཐོང་རྗེས་ཁོའི་སེམས་ནང་གི་ཁུར་པོ་ལམ་སེང་ཡང་དུ་སོང་བས་ལམ་
སེང་ཁོ་མོ་དང་སྐད་ཆ་ཤོད་འགོ་ཚུགས།
གནམ་གཤིས་དྲོད་མ་སླེབས་པར་གྲང་ཤུར་ཤུར་ཞིག་འདུག་ཟེར།
ཨི་མ་ཡིས་དེ་ལ་ལན་མ་བཏབ་པས་ཁོས་མུ་མཐུད་དེ།
ཁྱེད་རང་སྔ་པོ་འདི་འདྲར་ཕྱི་ལ་ཡོང་བ་ཡིན་ནམ་ཟེར།
ཁོ་མོས་ཐན་ཐུན་ངང་ཡིན། ང་མ་མའི་ས་ནས་ཡོང་བ་ཡིན། ངའི་ཕྲུ་གུ་ཕ་གིར་ཡོད” ཟེར།
ཨ་ལས། འོ་ན་ཡག་པོ་རེད། འོ་ན་ཡག་པོ་རེད། ང་ནི་ཁྱེད་རང་གིས་གཟིགས་སོང་
ངོ་། །ནམ་བཟི་ཙམ་ནས་འདི་གར་བསྡད་པ་ཡིན། གནམ་གཤིས་སྡུག་ཅག་འདི་འདྲ་ལ་
བྱིའུ་འདྲ་མེ་མདའི་ཁ་ལ་འཁོར་ན་མ་གཏོགས‧
ག་ལེ་བཞུགས་སྐུ་ཞབས་པི་ནེ་ལགས་ཞེས་ཁོ་མོས་ཁོའི་སྐད་ཆ་བར་བཅད་དེ་ཁ་
ཕྱིར་བསྐོར་ནས་བསྐྱོད།
ཁོས་གྲང་ཤུར་ཤུར་ངང་ག་ལེ་ཕེབས་ཀོ །ལྕམ་སྐུ་ཞབས་ཞེས་སྨྲས།
དེ་ནས་ཁོ་སྔར་བཞིན་ཁོའི་ཤིང་ཟོམ་ནང་གབ།
ཁྲལ་དཔོན་དང་དེ་འདྲ་ཟེ་བྲེལ་བྲེལ་འཚུབ་འཚུབ་ངང་ཁ་གྱེས་པར་ཨི་མ་འགྱོད་པ་
སྐྱེས། ཁོས་ཏན་ཏན་དོན་དག་ལྡོག་ཕྱོགས་སུ་ཚོད་དཔག་འདྲ་མིན་བྱེད་སྲིད། ལྷག་པར་དུ་
མ་མའི་སར་སོང་བ་ཡིན་ཟེར་བ་དེ་ནི་ཁ་གཡར་སྟངས་ཐབས་རྡུགས་ཤོས་དེ་རེད། ཡུང་
གྲོང་གི་མི་ཚང་མས་བྷོ་ཝ་རི་ཚང་གི་བུ་མོ་ཆུང་ཆུང་ལོ་གཅིག་གི་གོང་ནས་བཟུང་ཕ་མའི་
འཁྲིས་སུ་ཡོད་པ་ཤེས་གསལ་རེད། དེའི་ཁར་འདི་ཁུལ་དུ་དུད་ཚང་གཅིག་ཀྱང་མེད། ལམ་
འདི་ནས་ཡུད་ཤེ་གཞིས་ཀ་ཁོ་ནར་སླེབས་ཀྱི་ཡོད། དེས་ན་ཁོ་མོ་གང་ནས་ཡོང་མིན་པི་ནེ
ཁོས་ཚོད་དཔག་ཐུབ་ངེས་རེད། ཁོས་འཇམ་ཐིང་ངེར་སྡོད་ག་ལ་སྲིད། ཏན་ཏན་ཕྱི་ལ་ཤོད་
ཀྱི་རེད། ཏན་ཏན་དེ་འདྲ་རེད། དགོང་མོ་བར་རྫུན་གཏམ་གང་འདྲ་ཟེ་བཟོ་དགོས་མིན་
ཐད་བསམ་བློ་དྲུག་གསུམ་བཅོ་བརྒྱད་བཏང་། མི་གླེན་རྟགས་དོད་པོ་དེ་རྔོན་པའི་ལྟོ་ཕད་
ཅིག་སྒལ་པར་འཁུར་བའི་སྣང་ཚུལ་དེ་མོའི་འདྲེན་བྱེད་ལམ་དུ་ཡང་ཡང་འཆར།
དགོང་ཚིགས་གྲུབ་རྗེས་ཁོ་མོ་སེམས་བག་མི་ཕེབས་པའི་ཚུལ་དེ་ཆ་ལིས་མཐོང་བས་
སྨན་གཉེར་དཀའ་བཅུ་པའི་ཁྱིམ་དུ་ཁམས་བསང་ལ་འཁྲིད། བསམ་ཡུལ་ལས་འདས་པ་
ཞིག་ལ་དེ་གར་མཐོང་བའི་མི་ཐོག་མ་དེ་ནི་ཁྲལ་དཔོན་ཁོ་རེད། ཁོ་པ་ཚོང་སྒྲོམ་གྱི་མདུན་
དུ་ལངས་ཡོད་པས་ངོ་གདོང་ལ་སྨན་སྣོད་ཤེལ་དམ་དམར་པོའི་མདངས་ཕོག་འདུག ཁོ་ན་
རེ། “འོ་ལེ། ང་ལ་མུ་ཟིའི་སྐྱུར་སྲང་ཕྱེད་འཚོང་རོགས” ཟེར།
སྨན་གཉེར་དཀའ་བཅུ་པ་ན་རེ། “ཀྲུ་སི་ཐེན། མུ་ཟིའི་སྐྱུར་འཁྱེར་ཤོག ཟེར།
དེ་རྗེས་སྟེང་ཁང་དུ་ལྕམ་སྐུ་ཨོ་མུའི་སར་འགྲོ་བཞིན་པའི་ཨི་མ་ལ་ཧའོ་མེ་ན་
རེ། “ཁྱེད་རང་སྟེང་དུ་ཕེབས་དགོས་མ་རེད། མོ་རང་སོ་སོ་མར་ཡོང་གི་རེད། མེ་ལྡེ་
དང་དགོངས་པ་མ་ཚོམ་སྐུ་ཁམས་བཟང་། འབུམ་རམས་པ་མཆོག སྨན་གཉེར་
དཀའ་བཅུ་པས་ཆ་ལི་ལ ‘འབུམ་རམས་པ་མཆོག’ ཅེས་འབོད་རྒྱུར་ཤིན་ཏུ་མོས། མི་
གཞན་ལ་དེ་ལྟར་འབོད་ན་ཧ་ལམ་རང་ཉིད་ལའང་གཟི་བརྗིད་ཕྲན་ཙམ་བགོ་སྐལ་ཐོབ་
པ་ལྟར་དུ་སྣང་སྨན་གཏུན་མ་ཟག་པ་གྱིས་ལགས། ཡག་ཤོས་བྱུང་ན་ཁང་ཆུང་
ནས་རྐུབ་སྟེགས་འགའ་སྤོས། ཚོམས་ཁང་ནང་གི་སྒྲོམ་ལྡན་རྐུབ་སྟེགས་ཕྱི་ལ་དབོར་མི་བདེ་ཟེར།
སྒྲོམ་ལྡན་རྐུབ་སྟེགས་སྔར་སར་སྤོ་ཆེད་ཧའོ་མེ་ཚོང་སྒྲོམ་གྱི་ནང་ནས་རྒྱུག་བཤར་
གློད་དེ་ཡོང་། དེ་དུས་པི་ནེ་ལ་ད་དུང་མངར་ཁུ་སྲང་ཕྱེད་ཀ་དགོས་ཡོད་ཟེར།
སྨན་གཉེར་དཀའ་བཅུ་པ་ན་རེ། “མངར་ཁུ་ཨེ། དེ་ག་རེ་རེད་པས། ངས་གོ་མྱོང་མེད།
ཁྱེད་རང་ལ་དགོས་པ་དེ་རྩྭ་ཁུ་ཨེ་རེད་ཟེར།
པི་ནེས་ཁོ་ལ་རུལ་རྩི་ཕྲན་ཙམ་དགོས་ལུགས་དང་སོ་སོས་བཙའ་འདག་རྫས་བཟོས་
ཏེ་རྔོན་རྒྱག་ཡོ་བྱད་ཕྱིས་དགོས་ཡོད་ཅེས་འགྲེལ་བཤད་བརྒྱབ། ཨི་མ་ཡིས་ཐོས་རྗེས་གྲང་
འདར་ཞིག་བརྒྱབ། དེའི་ཚེ་སྨན་གཉེར་དཀའ་བཅུ་པ་ན་རེ།
ཏག་ཏག དེང་སྐབས་གནམ་གཤིས་ཡག་པོ་མི་འདུག་བརླན་གཤེར་ཆེ་ཐག་ཆོད་འདུག་ཟེར།
“འོན་ཀྱང་མི་ལ་ལས་སྣང་བ་གཏོང་གི་མ་རེད” ཅེས་ཁྲལ་དཔོན་གྱིས་ལྐོག་འགྱུར་
གྱི་རྣམ་འགྱུར་ཞིག་བསྟན་ཏེ་སྨྲས།
ཁོ་མོ་དབུགས་ཀྱང་གཏོང་དཀའ་བའི་སྣང་བ་བྱུང་།
ང་ལ་ད་དུང་ཁོ་མོའི་སེམས་ལ་ལྟས་ངན་འདི་འཁྲས་ནས་འགྲོ་ཡི་མ་རེད་དམ” སྙམ།
ང་ལ་ད་དུང་ཐང་ཆུ་དང་ཐང་ཙི་སྲང་ཕྱེད། སྤྲ་ཚིལ་སྲང་བཞི། རུས་ཐལ་སྲང་གང་
དང་ཕྱེད་ཀ་བཅས་དགོས། ངས་རྔོན་ཆས་ཐོག་གི་བཀྲག་རྩི་འཕྱི་དགོས་ཡོད” ཟེར།
སྨན་གཉེར་དཀའ་བཅུ་པས་སྤྲ་ཚིལ་བཏུབ་འགོ་བརྩམས། དེའི་ཚེ་ལྕམ་སྐུ་ཧའོ་མེ་
ཤོད་ཁང་དུ་བབ་ཡོང་། ལག་ཏུ་ཕྲུ་གུ་ཨིལ་མ་པང་དུ་བཏབ། ན་ཕོ་ལུན་མོའི་འཁྲིས་སུ་
ཡོད། ཨ་ཐ་ལི་ནི་རྗེས་དེད་ནས་ཡོང་གི་ཡོད། མོ་སྒེའུ་ཁུང་འཁྲིས་ཀྱི་སི་ཤན་སྤུ་མའི་རྐུབ་
སྟེགས་ཤིག་གི་ཐོག་བསྡད། ཕྲུ་གུ་བུ་ཆུང་ཆུང་དེ་ཤིང་གི་རྐུབ་སྟེགས་ནར་མོ་ཞིག་གི་ཐོག་
ཙོག་པུར་བསྡད། ཁོའི་གཅེན་མོ་ནི་ཕའི་འཁྲིས་ཀྱི་ཁ་སུར་བླུག་སྣོད་སྒམ་ཆུང་གི་གཡས་
གཡོན་ནས་རྒྱུག་བཤར་གློད། མོའི་པ་ཕས་པི་པི་སྤྱད་དེ་སྨན་བླུགས། ཁེབས་གཅོད་བརྒྱབ།
མིང་བྱང་སྦྱར། ཐུམ་སྒྲིལ་ཆུང་ཆུང་བརྒྱབ། ཚང་མ་ཁོའི་གཡས་གཡོན་དུ་འཛོམས་ནས་
ཁ་མི་གྲག ཡུད་ཙམ་རེ་འདས་རྗེས་རྒྱ་རྡོ་རྒྱ་སྲང་ཐོག་འཇོག་པའི་སྒྲ་དང་། སྨན་གཉེར་
དཀའ་བཅུ་པས་ཁོའི་སློབ་མ་ལ་སྐད་འགོ་དམའ་པོས་སློབ་སྟོན་བྱེད་པའི་སྒྲ་ལས་ཐོས་རྒྱུ་མེད།
དུ་དྲིས།ཁྱེད་རང་གི་བུ་མོ་ཆུང་ཆུང་བདེ་པོ་ཡིན་ནམ” ཞེས་ལྕམ་སྐུ་ཧའོ་མེ་ཡིས་གློ་བུར་
“ཁ་ཚུམས་ཤིག” མོའི་ཁྱོ་བོས་དེ་ལྟར་སྨྲས། ཁོ་ཟིན་བྲིས་དེབ་ཀྱི་ཐོག་ཨང་ཀི་
འགོད་བཞིན་མཆིས།
ཁོ་མོས་སྐད་ཆུང་ངུས་ཁྱེད་རང་གིས་ཁོ་མོ་འཁྲིད་མི་ཡོང་བ་ཅི་ཡིན་ཞེས་དྲིས།
ཁ་རོག ཁ་རོག ཅེས་ཨི་མ་ཡིས་སྨན་གཉེར་དཀའ་བཅུ་པ་མཛུབ་མོས་སྟོན་བཞིན་སྨྲས།
འོན་ཀྱང་དེ་དུས་པི་ནེ་ནི་སྨན་གཉེར་དཀའ་བཅུ་པས་རྩིས་ཁྲ་ཀློག་པར་རྩེ་གཅིག་
གིས་ཉན་བཞིན་པས་བུད་མེད་གཉིས་དབར་གྱི་སྐད་ཆ་མ་ཐོས། མཐར་ཁོ་པ་དེ་ནས་བུད་
པས་ཨི་མ་ད་གཟོད་སེམས་ལྷོད་ལ་བབ་པ་དང་དབུགས་རིང་ཞིག་ཤོར།
ལྕམ་སྐུ་ཧའོ་མེ་ན་རེ། “ཁྱེད་རང་དབུགས་རིང་དེ་འདྲ་ག་རེ་གནང་སོང” ཟེར།
“ཨུན། ཁང་པའི་ནང་ཚ་བ་ཆེན་པོ་འདུག” ཨི་མ་ཡིས་དེ་ལྟར་བརྗོད།
དེར་བརྟེན་ཉིན་གཉིས་པར་ཁོང་གཉིས་ལྐོག་ཏུ་འཛོམས་ས་ཞིག་གྲོས་བསྡུར་བྱས། ཨི་
མ་ཡིས་གཡོག་མོ་རྔན་པས་བསླུ་རྒྱུའི་གྲོས་འགོ་བཏོན། འོན་ཀྱང་ཡག་ཤོས་ནི་ཡུང་གྲོང་དུ
སུས་ཀྱང་མི་རྟོགས་པའི་ཁང་པ་ཞིག་འཚོལ་རྒྱུ་དེ་ཡིན་པས། རུ་ཏོ་ཧྥུས་འཚོལ་བར་འགྲོ་རྒྱུ་ཁས་བླངས།
དགུན་ཧྲིལ་པོར་ཁོ་གཟའ་འཁོར་རེར་མཚན་མོ་ཐེངས་གསུམ་བཞི་རེ་ཁོ་མོའི་མེ་
ཏོག་ལྡུམ་རའི་ནང་ཡོང་། མེ་ཏོག་ལྡུམ་རའི་སྐས་སྒོའི་ལྡེ་མིག་ཨི་མ་ཡིས་བོར་བ་ལྟར་
བཅོས་ནས་སྦས། ཆ་ལིའི་སེམས་ལ་དངོས་འབྲེལ་བོར་ཤག་བྱས།
ཁོ་སླེབས་རྗེས་ཁྲ་མ་ལ་བྱེ་མ་སྦར་མོ་གང་གཏོར་ཏེ་ཨི་མ་ལྡུམ་རའི་ནང་ཡོང་དགོས་
པའི་ལྐོག་བརྡ་གཏོང་བ་དང་། ཨི་མ་དེ་མ་ཐག་བབ་འོངས། འོན་ཀྱང་སྐབས་འགར་མོ་ཡང་
ངང་སྒུག་མ་བྱས་ཀ་མེད་ཡིན་ཏེ། ཆ་ལི་ནི་དྲོད་ཐབ་འགྲམ་དུ་བསྡད་ནས་ཁ་བརྡར་གློད་
རྒྱུར་དགའ་བས་སྐད་ཆ་འགོ་བཙུགས་ན་རྫོགས་རྒྱུ་མེད།
དེ་དུས་ཁོ་མོ་སེམས་འཚབ་ལངས་ནས་སོ་སོའི་མིག་གི་མདའ་མོས་འཇོན་པའི་
དབང་དུ་བཏང་ན། མིག་གི་མདའ་མོས་ཁྱོ་བོ་སྒེའུ་ཁུང་ཕྱི་ལ་དབྱུག་པར་འདོད། མཐར་ཁོ་
མོས་ཉལ་གོས་བརྗེས། དཔེ་དེབ་ཅིག་ལག་ཏུ་བླངས་ནས་ཁུ་སིམ་པོས་ཀློག་པར་བྱེད་པའི་
ཚུལ་ནི་ཧ་ལམ་དཔེ་དེབ་ཀྱི་ནང་དོན་གྱིས་ཡིད་དབང་ཡོངས་སུ་འཕྲོག་པ་ལྟར་སྣང་། དེའི་
ཚེ་ཆ་ལི་ཉལ་སའི་ནང་འཛུལ་ཟིན་པ་དང་ཁོ་མོ་ལ་ཉལ་དགོས་པའི་སྐུལ་ལྕག་བྱས།
ཁོ་ན་རེ། ཚུར་ཤོག ཨི་མ། ཉལ་རན་འདུག་ཟེར།
ཁོ་མོ་ན་རེ། ལགས་སོ། །ང་ལམ་སེང་ཡོང་གི་ཡིན་ཞེས་ལན་བཏབ།
བཞུ་འོད་མིག་ལ་གཟན་པས་ཁོ་གྱང་ལ་ཁ་གཏད་དེ་གཉིད་དུ་ཡུར། དེའི་ཚེ་ཁོ་མོ་
དབུགས་བསྡམས། འཛུམ་མུལ་མུལ། སྙིང་ཁ་རྡིག་རྡིག་ཏུ་འཕགས་བཞིན་ཉལ་གོས་གྱོན་
ནས་ཤོད་ཁང་དུ་བབ།
རུ་ཏོ་ཧྥུས་བེར་གོས་ཆེན་པོ་ཞིག་གྱོན་ཡོད་པས་ཁོ་མོ་ཧྲིལ་གྱིས་དེའི་ནང་བསྟུམས།
ལག་པ་སྐེད་པར་འཐམས་ཏེ་སྨྲ་བ་ཚིག་གཅིག་མེད་པར་ལྡུམ་རའི་སྣེ་བར་འཁྲིད།
ཁོ་གཉིས་བསིལ་གཡབ་ནང་དེ་སྔོན་དབྱར་གཞུང་གི་ས་སྲོས་ལ་ལེ་ཨོན་སྡོད་མྱོང་
བའི་ཤིང་གི་རྐུབ་སྟེགས་ཐོག་བསྡད། དེ་དུས་ལེ་ཨོན་གྱི་བརྩེ་དུང་ཧ་ཅང་ཟབ་པའི་འདྲེན་
བྱེད་ཀྱིས་ཁོ་མོ་ལ་བལྟས་ནས་ཡོད། ད་ཆ་ཁོ་མོས་ཁོ་གཏིང་བརྗེད་དུ་སོང་ཟིན།
བ་སྤུ་མེ་ཏོག་གི་ཡལ་ག་ཧྲེང་པོའི་སྲུབས་ཀ་ནས་འོད་ཆེམ་ཆེམ་གྱི་སྐར་འོད་མཐོང་
ཐུབ། རྒྱབ་ངོས་ནས་ལྷུང་ལྷུང་ཆུ་སྒྲ་གྲག སྐབས་སྐབས་ལ་ད་དུང་གཙང་འགྲམ་ནས་
འདམ་རྩྭ་སྐམ་པོའི་ཤུ་གླུ་གྲག་འོངས། སྨག་རུམ་ཁྲོད་མུན་པའི་གྲིབ་མ་གང་ས་ནས་མངོན་
ཞིང་། སྐབས་རེ་དེ་དག་མཁའ་དབྱིངས་སུ་འཕག་པ་དང་མདུན་དུ་རྒྱུག་འོངས་ནས་སྨག་
མུན་གྱི་རྦ་རླབས་བཞིན་ཁོ་གཉིས་དེའི་ནང་སྒྲིལ་བར་འདོད་པ་ལྟར་དུ་སྣང་། མཚན་
དགུང་གི་གྲང་ངད་ཀྱིས་ཁོ་གཉིས་དེ་བས་དམ་པོར་འཐམས། མཆུ་སྒྲོས་ལས་ཐོན་པའི་
དབུགས་རྒྱུན་དེ་བས་ཟབ། ཧ་ལམ་མཐོང་མི་ཐུབ་པའི་འདྲེན་བྱེད་ཕན་ཚུན་དེ་བས་ཆེ་
བར་བགྲད། འཇམ་ཐིང་ཐིང་གི་མཚན་མུན་ཁྲོད་ཀྱི་སྐད་ཆ་ཤབ་ཤུབ་དག་སེམས་ཀྱི་ཡོལ་
གོའི་ནང་སྐད་སྒྲ་ཆེ་ལ་ལྷག་པར་གསལ་བ་དང་བྲག་ཆ་ལྷང་ལྷང་འཁོར།
ཆར་པ་བབ་པ་དང་ཐུག་སྐབས། ཁོ་གཉིས་ཤིང་རྟ་འཁོར་ལོ་འཇོག་ཁང་དང་རྟ་རའི་
དབར་དུ་གནས་པའི་སྨན་བཅོས་ཁང་དུ་འཛུལ། ཁོ་མོས་གསོལ་ཐབ་ནང་སྤྱོད་པའི་ཡང་
ལཱ་ཞིག་སྦར། དེབ་ཁ་ཤས་ཀྱིས་སྒྲོན་འོད་ཕྱི་ལ་མི་གྱར་བ་བྱས། རུ་ཏོ་ཧྥུ་ནི་སོ་སོའི་ཁྱིམ་
དུ་ཡོད་པ་ལྟར་བློ་ལྷོད་ལ་བབས་ནས་སྡོད། དཔེ་སྒྲོམ་དང་། དཔེ་ལྕོག་མིག་གིས་མཐོང་བ་
དང་། ཐ་ན་ཁང་པ་ཧྲིལ་པོ་མཐོང་རྗེས་ཁོ་སྤྲོ་བ་ལྷག་པར་བརྟས། སྐབས་རེ་ད་དུང་ཆ་ལི་ལ་
དམིགས་ནས་བསྟན་བཤིག་སློང་བར་བྱེད་པས་ཨི་མ་ཡང་ཅི་བྱ་གཏོལ་བྲལ་གྱི་གནས་སུ་ལྷུང་།
ཁོ་མོའི་རེ་བར་ཁོ་པ་དོ་ནན་ཙམ་དང་། ལ་ལར་དངངས་སྐྲག་ཕྲན་བུ་ཡོད་པ་ཞིག་
ཏུ་རེ་བ་བྱེད། དཔེར་ན་ཐེངས་ཤིག་ཁོ་མོའི་སྣང་བར་གློ་བུར་དུ་ཁང་པའི་ཁྱམས་ནང་ལས་
རྡོག་སྒྲ་གྲག་པ་དེ་ཁོ་གཉིས་དང་ཇེ་ཉེ་ཇེ་ཉེར་འགྲོ་བའི་སྣང་བ་བྱུང་།
ཁོ་མོ་ན་རེ། མི་ཡོང་གི་འདུག་ཟེར།
ཁོས་ཡང་ལཱ་ཕུ་བཏབ་སྟེ་བསད།
ཁྱེད་རང་གིས་མེ་མདའ་ལན་ཀྲུའུ(དཀྲུམ་མདའ)འཁྱེར་ཨེ་ཡོད།
ཅི་བྱེད་དམ། ཨི་མ་ན་རེ། “འོ་ཙི་ལ། རང་སྲུང་བྱེད་ཆེད” ཟེར།
“ཁྱེད་རང་གི་ཁྱོ་བོ་ལ་ཁ་གཏད་གཅོག་བྱེད་ཨེ། ཨ་ལེ། ཡ་ང་དགོས་པའི་མི་དེ།”
རུ་ཏོ་ཧྥུས་སྐད་ཆ་དེ་ཤོད་སྐབས་ཨེར་གོག་གཞུ་བའི་ལག་བརྡ་ཞིག་བྱས་ཤིང་། དེ་ནི་
ཨེར་གོག་གཞུ་ཐེངས་ཤིག་ལ་ཁོ་པ་ཕམ་པ་བཟོ་ཐུབ་པའི་དོན་བསྟན།
ཁོའི་ཁ་ཕོ་ཆེ་དང་སྒལ་རལ་ལ་དགའ་པོ་མ་བྱུང་ཡང་། ཁོའི་ཡ་མེད་གླེན་རྟགས་ལ་ཁོ་མོ་ཧང་སང་།
མེ་མདའ་ལན་ཀྲུའུ་ཡི་སྐོར་གྱི་སྐད་ཆ་ལ་རུ་ཏོ་ཧྥུས་བསམ་བློ་མང་པོ་གཏོང་དགོས་
བྱུང་། གལ་ཏེ་ཁོ་མོའི་སྐད་ཆ་དེ་ནན་ཏན་ཡིན་ན་གད་མོ་འཆོར་དགོས་པ་ཞིག་དང་། ཐ་
ན་བློར་མི་འབབ་པ་ཞིག་རེད། ཆ་ལི་འདྲ་བའི་མི་བླ་མ་དཀོན་མཆོག་ཅིག་ལ་ཁོས་འཁོན་
འཛིན་བྱེད་དགོས་དོན་མེད་དེ། ཁོང་ནི་མིག་སེར་དང་ཁྲག་དོག་མེད་པའི་མི་ཞིག་རེད།
ཨི་མ་ཡིས་ད་དུང་ཁོང་ལ་མནའ་ཐུ་མོ་ཆེ་སྐྱེལ་མྱོང་བས། ཁོའི་སྣང་བར་དེ་ནི་ཡག་པོ་གང་
ཡང་མ་རེད་སྙམ།
དེའི་ཁར་ཁོ་མོ་ད་ཆ་བསམ་ཚད་དྲན་ཚད་བྱེད་ཤུགས་ཇེ་ཆེར་འགྲོ་ཞིང་། དང་ཐོག་
ཁོ་མོས་ངེས་པར་དུ་འདྲ་པར་ཆུང་ཆུང་སྤྲོད་རེས་བྱེད་དགོས་ཟེར། དེ་ནས་སྐྲ་ལོ་ཚོམ་བུ་རེ་
བྲེགས་ཏེ་དྲན་རྟེན་དུ་སྤྲོད་རེས་བྱས། ད་ཆ་ཁོ་མོས་དུས་གཏན་དུ་མཉམ་དུ་འཛོམས་རྒྱུའི་
མཚོན་རྟགས་ལ་གཉེན་སྒྲིག་གི་སོར་གདུབ་ངོ་མ་ཞིག་དགོས་ཡོད་ཟེར། ཁོ་མོས་ས་སྲོས་
སྐབས་ཀྱི་དྲིལ་སྒྲའི་སྐོར་རམ་ཡང་ན “རང་བྱུང་ཁམས་ཀྱི་འབོད་སྒྲའི” སྐོར་ཡང་ཡང་
གླེང་། ཁོ་མོས་སོ་སོའི་མ་ཡུམ་གྱི་སྐོར་གླེང་བ་དང་། ད་དུང་ཁོའི་ཨ་མའི་སྐོར་གླེང་། རུ་ཏོ་
ཧྥུའི་ཨ་མ་མི་ཡུལ་ལས་བྲལ་ནས་ལོ་ཉི་ཤུ་འདས་ཟིན་མོད། ཨི་མ་ཡིས་ཚད་ལས་འདས་
པའི་སེམས་ཁུར་དང་ཚད་ལས་འདས་པའི་ངག་འཇམ་པོས་ཁོ་ལ་སེམས་གསོ་བྱེད་ཅིང་།
ཧ་ལམ་ཁོ་ནི་དྭ་ཕྲུག་ཁ་སེར་ལ་ལུས་པའི་བྱིས་པ་ཞིག་ཡིན་པ་ལྟར་བྱེད། ཡང་སྐབས་
འགར་བསིལ་ཟེར་ཅན་ལ་ཁ་ཕྱོགས་ཏེ་ན་རེ། “ངའི་སེམས་ལ་ཁོང་རྣམ་པ་ནམ་མཁར་
ཡོད་ན་ཡང་ངེད་གཉིས་ཀྱི་བརྩེ་དུང་ལ་དགའ་མགུ་ཡི་རང་བྱེད་ངེས་རེད” ཟེར།
སྟབས་ལེགས་པ་ཞིག་ལ་ཁོ་མོ་ཤིན་ཏུ་མཛེས། ཁོས་ཀྱང་ཁོ་མོ་ལྟ་བུའི་བློ་རྒྱུ་མས་མི་
སྐུང་པའི་བུད་མེད་ལ་རྩེད་དགའ་རྒོད་མ་མྱོང་། སྤྲོ་སེམས་ཆེ་ལ་གཡེམ་མའི་དྲི་མེད་པ་དེ་
འདྲ་བ་ནི་ཁོའི་ངོས་ནས་བཤད་ན་གསར་རྐྱང་ཡིན་ཞིང་། ཁོའི་རང་དགར་ཐོབ་པའི་རྒྱུན་
སྲོལ་ལས་རིང་དུ་བརྒལ་བས། ཁོའི་གཏམ་འདོད་དང་འདོད་གདུང་གི་བློ་ཁ་རྫོགས། ཨི་
མ་ཡི་མེ་ལྟར་ཚ་བའི་བརྩེ་དུང་དེ་འབྱོར་ལྡན་པ་ཡིན་པའི་ཁོ་པའི་ཚད་གཞི་ལྟར་བྱས་ན་
རིན་ཐང་མེད་པ་ཞིག་ཏུ་སྣང་ནའང་། བརྩེ་དུང་དེ་ནི་ཁོ་ལ་བསྟན་པ་ཞིག་ཡིན་པས་ཁོའི་
སེམས་གཏིང་ནས་དགའ་ལྷང་ལྷང་ཡོང་གི་ཡོད། བརྩེ་དུང་གི་ལྗོན་ཤིང་བརྟན་པོ་ཚུགས་
ཟིན་པས་ད་ཆ་ཁོས་འབད་པ་ཆེན་པོས་བརྩོན་ལེན་བྱེད་དགོས་གལ་མེད་ལ། སྣང་བ་སྣང་
བསམ་མེད་པར་རྣམ་འགྱུར་ལའང་འགྱུར་ལྡོག་འབྱུང་འགོ་ཚུགས།
ཁོས་དེ་སྔོན་ལྟར་སེམས་པ་རབ་ཏུ་གཡོས་ནས་འཆི་མ་ལྷུང་ལྷུང་འབབ་ནུས་པའི་ཁ་
མཁས་ཚིག་སྙན་མི་བརྗོད་ལ། སྤྲོ་སེམས་རབ་ཏུ་འཁོལ་བ་དང་དགའ་བས་ཡོངས་སུ་བཟི་
ནུས་པའི་འཐམ་འཁྱུད་ཀྱང་ཇེ་ཉུང་དུ་སོང་། དེ་སྔོན་ཁོ་གཉིས་དབར་གྱི་བླ་ན་མེད་པའི་
བརྩེ་དུང་གི་ནང་ཁོ་མོ་ཡོངས་སུ་དིམ་ནའང་ད་ཆ་ཆུ་གཉའ་རིམ་བཞིན་ཆག་པའི་གཙང་
གཞུང་དང་འདྲ་བར་ཆུ་མོའི་མཐིལ་གྱི་བྱེ་འདམ་ཡང་མིག་གིས་རིག་ཐུབ། ཁོ་མོ་དངོས་
ཡོད་ཀྱི་གནས་ཚུལ་དེར་ཡིད་ཆེས་མི་འདོད་པས་སྔར་ལས་ཀྱང་ལྷག་པའི་བརྩེ་སེམས་
མཚོན་པར་བྱེད། འོན་ཀྱང་རུ་ཏོ་ཧྥུ་ནི་སུན་སྣང་དང་སྣང་མེད་ཀྱི་རྣམ་འགྱུར་མངོན་གསལ་ཇེ་དོད་དུ་སོང་།
སོ་སོ་ཁོའི་དབང་དུ་ཤོར་བར་འགྱོད་སེམས་སྐྱེས་པའམ་ཡང་ན་དེ་ལས་ལྡོག་སྟེ་ཁོ་
ལ་བརྩེ་པོ་དེ་འདྲ་མི་བྱེད་སྙམ་པ་གང་ཡིན་སོ་སོས་ཀྱང་མི་རྟོགས། ཁོ་མོ་སོ་སོའི་གཉོད་
ཆུང་ལ་ཁ་སྐྱེངས་པ་དང་། ངོ་ཚའི་སེམས་པ་དེ་འཁོན་འཛིན་ལ་འགྱུར་ལ། དེ་དང་དུས་
མཚུངས་སྤྲོ་སྣང་ཞིག་ཀྱང་འཕེལ། ཁོ་གཉིས་ཀྱི་དབར་ལ་བརྩེ་དུང་གི་འབྲེལ་བ་མེད་པར་
དེ་ལས་ཡུན་རིང་གི་བསླུ་བྲིད་ཅིག་ཏུ་སྣང་། ཁོ་མོ་ཁོའི་དབང་འོག་ཏུ་ཤོར་བ་དང་། ཐ་ན་
ཁོ་ལ་སྐྲག་པའི་སྣང་བ་ཞིག་ཀྱང་འཆར།
འོན་ཀྱང་ཕྱི་ཚུལ་ནས་བལྟས་ན་དེ་སྔོན་གྱི་དུས་གང་འདྲ་ཞིག་ལས་ཀྱང་དུས་བདེ་
ཞི་འཇགས་སུ་སྣང་། རུ་ཏོ་ཧྥུས་ཁོ་གཉིས་དབར་གྱི་འགབ་མཐུན་གྱི་འབྲེལ་བ་གང་དགའ་
ཅི་འདོད་ལྟར་ཁ་ལོ་བསྒྱུར། ལོ་ཕྱེད་འདས་ཟིན་པ་དང་དཔྱིད་ཀ་འཆར་སྐབས་ཁོ་གཉིས་
དབར་ཕན་ཚུན་གཅིག་གིས་གཅིག་ལ་ལྟ་རེས་ཡང་ཡང་བྱས་ཏེ་ཧ་ལམ་ལྷིང་འཇགས་
པའི་ཁྱོ་ཤུག་ཟུང་གི་ཁྱིམ་ཚང་གི་འཚོ་བ་སྐྱེལ་བ་ལྟར་སྣང་།
དེ་དུས་ཡབ་ཆེན་ལུ་ཨའོ་ཡིས་ཁོང་གི་རྐང་པ་སྨན་བཅོས་དྲག་སྐྱེད་བྱུང་བའི་དྲན་
གསོའི་ཆེད་དུ་མཚལ་བྱ་གཅིག་བསྐུར་ཡོང་བ་འབྱོར། ལག་རྟགས་དང་ལྷན་དུ་རྣམ་ཀུན་
ལྟར་འཕྲིན་ཡིག་ཅིག་ཀྱང་བསྐུར་ཡོད། ཨི་མ་ཡིས་སི་ར་སྡོམ་བྱེད་སྐུད་པ་ཇེམ་ཙེས་བཅད
དེ་འཕྲིན་ཡིག་ཚུར་བླངས། འཕྲིན་ཡིག་གི་ནང་དོན་གཤམ་གསལ།
བདག་གི་སྙིང་ནས་བརྩེ་བའི་ཕྲུ་གུ་ཚོ།
ངའི་འཕྲིན་ཡིག་འདི་ལག་ཏུ་འབྱོར་སྐབས་ཁྱོད་ཚོའི་ལུས་ཁམས་གསལ་ཐང་ཡིན་
ཤག ཐེངས་འདིར་བསྐུར་བའི་མཚལ་བྱ་འདི་སྔོན་ཆད་ལས་ཞན་པ་མེད་པར་དེ་བས་འབོལ་
ལ་བོངས་ཆེ་བ་ཡོད་པའི་རེ་བ་ཡོད། གལ་ཏེ་ཁྱོད་ཚོས་ཡིན་གཅིག་བྱ་མོ་དགོས་ཡོད་ཟེར་ན་
མ་གཏོགས། ཐེངས་རྗེས་མ་ངས་དུས་རྒྱུན་དང་མི་འདྲ་བར་བྱ་ཕོ་ཞིག་བསྐུར་བར་འདོད། བྱ་
དེ་འཇུག་སའི་སི་ར་ཚུར་སློག་རོགས། ད་དུང་ཁ་སྔོན་གྱི་གཉིས་དང་བཅས། ཉེ་ཆར་རླུང་རྟ་
གུད་ནས་ཐེར་གེ་འཇོག་སའི་ཁང་ཆུང་གི་ཐོག་ཁེབས་ལྷགས་པས་ནགས་ཚལ་གྱི་ཁྲོད་དུ་
འཁྱེར་འདུག འདི་ལོའི་སྟོན་འབབ་ཀྱང་འབྲིང་ཁ་ཞིག་ལས་མི་འདུག མདོར་ན། ཁྱོད་
ཚོར་ལྟ་བར་ག་དུས་ཡོང་ཐུབ་མིན་བརྗོད་ཚོད་མི་ཐིག སྙིང་ནས་བརྩེ་བའི་ཨི་མ། ད་ཆ་ཁྱིམ་
དུ་ང་གཅིག་པུ་ལས་མེད་པས་ཁྱིམ་ནས་ཁ་འབྲལ་བར་སྟབས་མི་བདེ།
འདིའི་མཚམས་སུ་སྟོང་ཆ་ཕྲན་ཙམ་བཞག་ཡོད་ཅིང་། དེ་ནི་རྒད་པོས་སྨྱུ་གུ་བཞག་
ནས་མནོ་བསམ་ལ་ཞུགས་པ་ལྟར་དུ་སྣང་།
ང་ལ་མཚོན་ན་གཟུགས་པོ་བདེ་ཐང་ཡིན། ཁ་སྔོན་དབྱི་ཧྥུ་ཏོ་རུ་ཚོང་འདུས་ལ་འགྲོ་
སྐབས་ཅུང་འཁྱགས་པ་ཙམ་རེད། ཚོང་འདུས་ལ་འགྲོ་དོན་ནི་དེ་གར་ལུག་རྫི་ཞིག་འཚོལ་
ཆེད་ཡིན། དེ་སྔོན་གྱི་ལུག་རྫི་དེ་ཟ་འཐུང་ལ་དང་དོད་ཆེ་ཐག་ཆོད་པས་ཁོ་ལོག་བཏང་བ་
ཡིན། མི་སྡུག་ཅག་དེ་འདྲ་དང་ཐུག་པས་བྱ་ཐབས་ཟད། དེའི་ཁར་མི་དེ་སྐྱག་རྫུན་ཤོད་རྒྱུར་གོམས་པ་ཞིག་རེད།
ཚོང་པ་ཉི་ཚེ་བ་ཞིག་ཐུག་བྱུང་བ་དེ་ན་ནིང་དགུན་ཁ་ཁྱོད་ཚོ་སྡོད་སའི་རྒྱུད་ལ་ཚོང་
རྒྱག་པར་སོང་བ་དང་། ད་དུང་སོ་ཞིག་ཕུད་པ་ཡིན་ཟེར། ཁོས་བྷོ་ཝ་རི་ལས་ཀ་ཧ་ཅང་ཧུར་
པོ་འདུག་ཟེར། དེ་ནི་ངའི་བསམ་ཡུལ་འདས་པ་ཞིག་མ་ལགས། ངེད་གཉིས་མཉམ་དུ་ཇ་ཁོ་
ཧྥེ་བཏུང་པ་དང་ཁོས་ང་ལ་ཁོའི་སོ་ཡང་བསྟན་བྱུང་། ངས་ཁྱོད་རང་ཐུག་ཨེ་བྱུང་ཞེས་དྲིས་
པར་ཐུག་མ་བྱུང་ཟེར། འོན་ཀྱང་རྟ་རའི་ནང་རྟ་གཉིས་བཏགས་ཡོད་པ་མཐོང་བྱུང་ཟེར་
བས་ངའི་སེམས་ལ་ཚོང་ལམ་རྒྱུག་པོ་ཡོད་པ་རེད་བསམ་བྱུང་། འོ་ན་དེ་འདྲ་ཙམ་ཡིན།
སྙིང་ནས་བརྩེ་བའི་ཕྲུ་གུ་ཚོ། དཀོན་མཆོག་གི་ཐུགས་རྗེས་གཟིགས་ནས་ཁྱོད་ཚོ་བདེ་སྐྱིད་
ལྷ་དང་མཉམ་པའི་སྨོན་འདུན་ཞུ།
ང་བློ་ཕམ་པ་ཞིག་ལ་ངའི་ཚ་མོ་པེལ་ཐེ་བྷོ་ཝ་རི་ད་དུང་འཕྲད་ཐུག་མ་བྱུང་། ངས་ཁོ་
མོ་ལ་ཆེད་མངགས་མེ་ཏོག་ལྡུམ་རའི་ནང་ལི་ཙི་འབྲས་ཤིང་སྡོང་པོ་ཞིག་བཙུགས་ཡོད། མི་
སུ་ལ་ཡང་རེག་ཏུ་འཇུག་གི་མེད། ངས་ཆེད་མངགས་ཁོ་མོ་ལ་ཤིང་འབྲས་ཕིག་ཕིག་བཟོ་
ཕྱིར་ཆ་སྒམ་ནང་བཞག་ཡོད། ཁོ་མོ་འདི་གར་ཡོང་དུས་ཟས་ཆོག་ཡོང་བ་བྱས་ཡོད།
འོ་ན་རྗེས་སུ་ཐུག་ཡོང་སྙིང་ནས་བརྩེ་བའི་ཕྲུ་གུ་ཚོ། བདག་གིས་ཁྱོད་ལ་བྱམས་པོ་
བྱེད། ངའི་བུ་མོ། ཁྱོད་ལའང་བྱམས་པོ་བྱེད། ངའི་བུ་མོའི་མག་པ། ད་དུང་ཚ་མོ་ཆུང་ཆུང་
གྱི་འགྲམ་པ་གཉིས་ཀ་ལ་འོ་སྦྱར་ཏེ་བྱམས་པོ་བྱེད།
ཁྱོད་ཚོ་ལུས་ཁམས་བདེ་ཐང་ཡོང་བའི་སྨོན་འདུན་ཞུ།
ཁྱོད་ཚོའི་བརྩེ་བའི་ཕ་རྒན། ཐེ་ཨོ་ཏོལ་ལུ་ཨའོ་ནས་ཟླ་ཚེས་བཟང་པོར།
ཁོ་མོས་འཕྲིན་ཡིག་འབྲི་ཤོག་སྤུས་ཞན་དེ་ལག་པའི་ནང་ཉར་ནས་སྐར་མ་ཁ་ཤས་
འདས། འཕྲིན་ཡིག་ནང་ཡིག་ནོར་གྱིས་གང་ཡོད་ནའང་ཡིག་སྟར་རེ་རེའི་ནང་ནས་བབ་
ཆགས་ལ་བྱམས་བརྩེའི་དྲོད་ཀྱིས་ཕྱུག་པའི་ཡབ་ཆེན་གྱི་གསུང་སྐད་ཐོས་ཐུབ་པ་དེ་ནི་
ཚེར་མའི་གསེབ་ཏུ་ཡོད་པའི་བྱ་མོའི་སྒོང་སྐད་དང་གཉིས་སུ་མ་མཆིས། འཕྲིན་ཡིག་
འབྲི་ཤོག་སྟེང་ནས་གོ་ཐལ་སབ་སིབ་ཁོ་མོའི་ཕྱུ་པའི་སྟེང་དུ་ལྷུང་ཡོང་བས་བལྟས་ཚོད་ལ་
སྣག་རྫོབ་གོ་ཐལ་སྟོར་ནས་སྐམ་དུ་བཅུག་པ་གསལ་པོ་ཡིན་ཞིང་། དེའི་ཚེ་ཡབ་ཆེན་ཐབ་
འགྲམ་དུ་སྒུར་སྒུར་བྱས་ཏེ་མེ་སྐམ་སྒྲུག་པའི་སྣང་བརྙན་འདྲེན་བྱེད་ལམ་དུ་ལྷམ་མེ་ལྷན་
ནེར་འཆར། ཁོ་མོ་ཁོང་གི་འཁྲིས་སུ་མ་བསྡད་པར་ཡུན་རིང་པོ་ཞིག་འདས་ཟིན། སྔོན་
ཆད་ཁོ་མོ་ག་དུས་ཡིན་ནའང་དྲོད་ཐབ་མདུན་གྱི་ཤིང་གི་རྐུབ་སྟེགས་ཆུང་ཆུང་ཐོག་བསྡད།
ཤིང་གི་གོ་ཡོག་གིས་ཚག་སྒྲ་དང་བཅས་དམར་ལྷབ་ལྷབ་ཏུ་འབར་བཞིན་པའི་མེ་དཀྲུག་
དཀྲུག་གཏོང་བར་དད་པས་མེ་དབལ་གྱིས་གོ་ཡོག་གི་རྩེ་མོ་ཡང་ཚིག་ནས་འབར།-………ད་
དུང་དབྱར་གཞུང་གི་དགོང་དྲོ་གཟི་འོད་རབ་ཏུ་འབར་བའི་ཉིན་བྱེད་ནུབ་རིའི་ཕག་ཏུ་མ་
ཡིབ་པའི་སྐབས་སུ་མི་ཕར་འགྲོ་ཚུར་འགྲོ་ཡོད་ན་རྟེའུ་ཡིས་འཚེར་སྐད་སྒྲོག་བཞིན་ཤར་
རྒྱུག་ནུབ་རྒྱུག་བྱེད་ཚུལ་དང་། ཁོ་མོའི་སྒེའུ་ཁུང་གི་འོག་ཏུ་སྦྲང་ནོར་བུའི་སྦྲང་ཚང་ཞིག་
ཡོད་པས་སྦྲང་ནོར་བུ་ཉི་འོད་ཀྱི་ཁྲོད་དུ་འཕུར་ལྡིང་བྱེད་སྐབས་སྐབས་འགར་སྒེའུ་ཁུང་གི་
ཤེལ་ཀོ་ལ་བརྡུངས་ནས་ཕྱིར་འཕར་ཚུལ་ནི་གསེར་གྱི་གྲུ་གུ་མང་པོ་དེའི་སྟེང་མཆོང་ལྡིང་
བྱེད་དང་མཚུངས་པའི་ངང་ཚུལ་སོགས་ཡིད་ལ་ལྷང་ལྷང་འཁོར། དེ་དུས་ནི་ཅི་འདྲའི་སྤྲོ་
སྣང་ལྡན་པ་དང་། ཅི་འདྲའི་རང་དབང་ལྡན་པ། ཅི་འདྲའི་རེ་བ་དང་རྨི་ལམ་གྱིས་ཕྱུག་པ་
ཞིག་རེད་ཨང་། ད་ཆ་ཅི་ཡང་ལྷག་མེད་དེ། ཁོ་མོའི་རྣམ་ཤེས་རླུང་འཚུབ་དང་ཉེན་ཁའི་
གནས་སུ་གྱར་སྐབས་དང་། ཁོ་མོའི་ཁོར་ཡུག་ལ་འགྱུར་ལྡོག་འདྲ་མིན་ཡོང་སྐབས། ཁོ་མོ་
གཞོན་ནུ་མ་ཞིག་ནས་མིའི་ཆུང་མ་དང་དེ་ནས་ཟུར་བསྟེན་སྙིང་སྡུག་ལ་འགྱུར་བའི་བར་
གྱི་དུས་མཚམས་མི་འདྲ་བའི་ནང་། དེ་ལྟར་མི་ཚེའི་ཤུལ་ལམ་ཐོག་ཁོ་མོས་དེ་དག་ཡོངས་
སུ་རྫོགས་པ་འཛད་སྤྱོད་ཟིན་ཞིང་། དེ་ནི་འགྲུལ་པ་ཞིག་གིས་ས་ཚིགས་འགྲུལ་ཁང་རེ་
རེའི་ནང་སོ་སོའི་རྒྱུ་དངོས་རེ་རེ་བཞིན་འདོར་བ་དང་གཉིས་སུ་མ་མཆིས།
འོ་ན། སུ་ཞིག་གིས་ཁོ་མོ་འདི་ལྟའི་སྤྲོ་སྣང་མེད་པར་བཏང་ངམ། དམིགས་བསལ་
གེགས་བར་ཆེན་པོ་གང་ཞིག་གིས་ཁོ་མོ་ལ་གནམ་ས་བླ་འོག་འགྱུར་བའི་འགྱུར་ལྡོག་
བཏང་ངམ། དེས་ན་ཁོ་མོས་མགོ་བོ་དགྱེ་ནས་གཡས་གཡོན་ལ་ཞིབ་ལྟ་བྱེད་ཚུལ་ནི། ཁོ་
མོའི་སེམས་ངལ་གྱི་འབྱུང་ཁུངས་འཚོལ་བཞིན་པ་ལྟར་དུ་སྣང་།
དཔྱིད་ཟླ་བཞི་པའི་ཉི་འོད་སྒྲིག་འཇོག་སྒྲོམ་སྟེགས་ཐོག་གི་དཀར་ཡོལ་འདྲ་མིན་ལ་
འཕྲོས་ནས་འོད་ཆེམ་ཆེམ་བྱེད། དྲོད་ཐབ་ཀྱི་མེ་ལྕེ་ལྷབ་ལྷབ་ཏུ་འབར་བཞིན་འདུག འདྲུད་
ལྷམ་འོག་གི་ས་གདན་འབོལ་ལ་དྲོད་དང་ལྡན་ཚུལ་ཁོ་མོ་ལ་སྣང་བ་བྱུང་། ཉི་འོད་ལྷག་པར་
འཚེར་བ་དང་ཁང་པའི་ནང་དྲོ་སྐྱིད་ལྡན། ཁོ་མོའི་ཕྲུ་གུའི་དགོད་སྒྲ་ལྷང་ལྷང་ཐོས།
ཏག་ཏག་བུ་མོ་ཆུང་ཆུང་བརྔས་ཟིན་མ་ཐག་པའི་སྤང་རྩྭའི་ཐོག་རྩེད་མོ་རྩེ་བཞིན་
འདུག གང་སར་རྩྭ་ཕུང་སྤུངས་ཡོད་པ་དང་། ཁོ་མོ་རྩྭ་ཕུང་ཞིག་གི་ཐོག་ཁ་སྦུབ་ལ་ཉལ།
གཡོག་མོས་ཁོ་མོའི་སྨད་གཡོག་ནས་འཇུས་ཏེ་རྩེད་རོགས་བྱེད། ལེ་སི་ཏི་པུ་དྷུ་ཝ་དེའི་ཉེ་
འགྲམ་དུ་རྩྭ་སྤུང་བཞིན་འདུག ཁོ་བུ་མོའི་འཁྲིས་སུ་བཅར་བའི་ཚེ་ཁོ་མོས་ཟུར་ལངས་ཏེ་
ལག་ཆུང་གཉིས་ཀྱིས་ནམ་མཁར་གཡུག་གཡུག་བྱེད།
ཁོ་མོའི་ཨ་མ་ན་རེ། “བུ་མོ་འདིར་འཁྱེར་ཤོག་དང” ཟེར་བཞིན་མདུན་དུ་མགྱོགས་
པོ་སོང་ནས་ཁོ་མོ་པང་དུ་བཏབ་ནས་འོ་སྦྱར་བ་དང “ཨ་མ་ཁྱོད་ལ་ལྷག་པར་བརྩེ། ངའི་
སྙིང་གི་ནོར་བུ། ང་ཁྱོད་ལ་ལྷག་པར་བརྩེ” ཟེར།
དེ་དུས་བུ་མོའི་རྣ་རྒྱབ་ཏུ་བཙོག་པ་ཆགས་ཡོད་པ་མཐོང་བས་དེ་མར་མི་སྐད་བཏང་
སྟེ་ཆུ་དྲོན་མོས་བུ་མོ་གཙང་མ་བཀྲུས། ནང་གོས་དང་། ཨུ་སུ། ལྷམ་བཅས་གཙང་མ་བརྗེས།
ཧ་ལམ་ཐག་རིང་ཡུལ་དུ་སོང་ནས་ད་ལྟ་ཁྱིམ་དུ་འབྱོར་མ་ཐག་པ་ཇི་བཞིན་ད་དུང་ལུས་
ཁམས་བདེ་ལོས་ཡང་ཡང་དྲིས། མཐར་བུ་མོ་ལ་སླར་ཡང་འོ་ཞིག་སྦྱར་བ་དང་མིག་ནང་ཆུ་
ཞག་འཁོར་བཞིན་གཞི་ནས་བུ་མོ་གཡོག་མོ་ལ་རྩིས་སྤྲད། ཁོ་མོའི་རྣམ་ཀུན་དང་མི་འདྲ་
བའི་བྱམས་པོ་བྱེད་སྟངས་ལ་གཡོག་མོ་ཧང་སང་ནས་ཁ་གདང་མིག་ཅེར་ལུས།
དེ་ཉིན་དགོང་མོ་ཁོ་མོ་རྣམ་ཀུན་ལས་རྣམ་འགྱུར་སྒམ་པ་ཡོད་པར་རུ་ཏོ་ཧྥུས་དོ་སྣང་བྱུང་།
ཁོའི་སེམས་ལ་དེ་ནི་རེ་ཞིག་གི་སྣང་ཚུལ་ཙམ་ཡིན་པས། གང་མགྱོགས་ཡལ་འགྲོའོ་སྙམ།
དེ་རྗེས་ཉིན་གསུམ་བསྟུད་མར་ཁོ་དུས་ར་ལྟར་མ་འབྱོར། དེ་ནས་ཁོ་ཡང་བསྐྱར་
འབྱོར་སྐབས་ཁོ་མོའི་རྣམ་འགྱུར་གྲང་ཤུར་ཤུར་ཡིན་པ་དང་། ཐ་ན་མཐོང་ཆུང་གི་ཉམས་
འགྱུར་ཞིག་ཀྱང་མངོན་ཡོང་།
ཨ་ཙི། ངའི་སྙིང་གི་ནོར་བུ། ཁྱེད་རང་གིས་གོ་སྐབས་ཚང་མ་འཕྲོག་བརླག་གཏོང་
བཞིན་འདུག ཁོ་མོའི་ཡིད་སེམས་འཁྲུག་པའི་ཤུགས་རིང་ནར་ནར་དང་། ལག་རས་བཏོན་པའི་
སྣང་ཚུལ་ལ་ཁོས་མ་མཐོང་བ་ལྟར་བྱས།
ཨི་མ་འགྱོད་སེམས་བྱེད་པ་ཁོས་ག་ལ་ཤེས།
ཁོ་མོས་ཐ་ན་ང་ཆ་ལི་ལ་སུན་སྣང་སྐྱེ་དོན་ཅི་ཡིན་ནམ། གལ་ཏེ་ཁོང་ལ་བརྩེ་དུང་
བཅངས་ན་དེ་བས་ལེགས་པ་མི་ཡོང་ངམ་ཞེས་རང་གིས་རང་ལ་དྲི་བ་བཏོན། འོན་ཀྱང་ཆ་
ལིས་ཁོ་མོ་ལ་རྟ་ཁ་ཕྱིར་བསྐོར་གྱིས་བརྩེ་དུང་སླར་གསོའི་གོ་སྐབས་གང་ཡང་སྟེར་མ་ཐུབ།
དེས་ན་བློས་གཏོང་གི་སེམས་ཤུགས་ཡོད་ཀྱང་འགོ་གང་ནས་འཛུགས་དགོས་མིན་མ་ཤེས་
པར་དཀའ་ངལ་གྱི་གནས་སུ་གྱར། དེའི་ཚེ། སྨན་གཉེར་དཀའ་བཅུ་པ་སྐབས་སུ་ཏག་ཏག་
འབྱོར་ནས་ཁོ་མོ་ལ་གོ་སྐབས་ཤིག་ཐོབ།
བཅུ་གཅིག སྐུ་ཞབས་ཧའོ་མེ་ཡིས་ཉེ་ཆར་རྐང་གྱོལ་ཡོ་བསྲང་བྱེད་ཐབས་གསར་པ་ཞིག་ལ་
བསྔགས་པ་བརྗོད་པའི་རྩོམ་ཡིག་ཅིག་མཐོང་། ཁོ་ནི་ཡར་ཐོན་གོང་དུ་བཀུར་མཁན་ཞིག་
དང་། གྲོང་གསེབ་ལ་བསམ་བློ་གཏོང་མཁན་ཞིག་ཡིན་པས། ཡུང་གྲོང་འདི་བཞིན་ཡར་
ཐོན་གྱི་རྗེས་ཟིན་པ་ཞིག་བྱེད་དགོས་ན་རྐང་གྱོལ་ཡོ་བསྲང་གི་གཤག་བཅོས་བྱེད་དགོས་
ཀྱི་རེད་བསམ། ཁོས་ཨི་མ་ལ “དེ་ལྟར་བྱས་ན་ལེགས་ཆ་ག་རེ་ཡོད་དམ་ཟེར་ན། ཁོས་དེ་ལྟར་བྱས་
ན་དགེ་མཚན་གང་ཡོད་མཛུབ་རྩིས་རྒྱག་བཞིན་གཟིགས་དང་། ལམ་ལྷོངས་ཡོང་རྒྱུ་ནི་རྩ་
བའི་ཆ་ནས་བརྗོད་མི་དགོས་པ་ཞིག་རེད། ནད་པའི་སྡུག་བསྔལ་སེལ་ཐུབ་པ་དང་། ཕྱིའི་
རྣམ་པ་མཛེས་སུ་གཏོང་ཐུབ་པ། གཤག་བཅོས་བྱེད་མཁན་གྱི་སྙན་གྲགས་དེ་མུར་ཁྱབ་ཐུབ་
པ་བཅས་རེད། དཔེར་ན། ཁྱེད་རང་གི་ཁྱོ་བོས་གསེར་སེང་མགྲོན་ཁང་གི་ཡ་ང་བའི་དབྱི་
པོ་ལེ་ཐེ་ལ་སྨན་བཅོས་བྱས་ན་མི་ཆོག་པ་ཅི་ཡོད། སྨན་བཅོས་ཡག་པོ་བྱུང་སོང་ན་ཁོས་
སྐུ་མགྲོན་ལ་དེའི་སྐོར་དྲིལ་བསྒྲགས་བྱ་རྒྱུར་ཐེ་ཚོམ་མེད། དེའི་ཁར(ཧའོ་མེས་སྐད་ཤུགས་
ཆུང་དུ་བཏང་། གཡས་གཡོན་ལ་ལྟ་ཙམ་བྱས)ངས་ཚགས་པར་ཐོག་གནས་ཚུལ་སྤེལ་མི་
ཆོག་ཅེས་སུས་འགོག་ཐུབ་བམ། ཨ་ལ་ལ། དཀོན་མཆོག ཚགས་པར་ཐོག་གི་རྩོམ་ཡིག་
ནི་གང་སར་ཁྱབ་འགྲོ་བ་དང་། མི་ཚང་མས་དེའི་སྐོར་གླེང་བར་བྱེད་པས་དེ་ནི་གངས་རྡོག་
སྒྲིལ་བ་ཇི་བཞིན་ཇེ་ཆེ་ནས་ཇེ་ཆེ་རེད། ཨ་ལ་ལ། དེ་དུས་སུས་བརྗོད་ཚོད་ཐིག་གམ། སུས་
བརྗོད་ཚོད་ཐིག་གམ་ཟེར།
བྷོ་ཝ་རི་ཏན་ཏན་ལེགས་འགྲུབ་ཡོང་སྲིད། ཁོང་གིས་མི་འཇོན་པའི་རྒྱུ་མཚན་ཨི་
མ་ལ་སྟོན་རྒྱུ་ཅི་ཡང་མེད་ཅིང་། གལ་ཏེ་གཏམ་དོན་གཉིས་ལྡན་གྱི་ལས་ཀ་དེ་འདྲ་ཞིག་
བསྒྲུབ་ཕྱིན་ཁོ་མོ་བློ་ཁ་རྦད་དེ་རྫོགས། ཕོ་མོའི་བརྩེ་དུང་ལས་ལྷག་པའི་དངོས་དངོས་རྗེན་
རྗེན་གྱི་བྱ་དངོས་ཤིག་ཁོ་མོའི་རྒྱབ་རྟེན་དུ་འཚོལ་བ་མ་ལགས་སམ།
སྨན་གཉེར་དཀའ་བཅུ་པ་དང་ཨི་མ་ཡི་གོ་བསྐོན་བློ་འགུག་འོག་ཁོང་ཚོའི་ལྟ་ཚུལ་
ལ་ཆ་ལི་ཡིས་མོས་མཐུན་བྱས། ཁོས་མི་གཞན་དག་བརྒྱུད་དེ་རབ་འབྱམས་པ་རྡུ་ཝལ་
གྱི་གསུང་རྩོམ་ཞིག་ཉོས།
དགོང་ལྟར་རེ་བཞིན་མགོ་བོ་ལག་པས་སྐྱོར་ཏེ་བརྩོན་ཞིབ་བྱས། ཁོས་རྐང་པ་སུག་རིལ་དང༌། སྡེར་སྦུག རྐང་པ་ཕྱི་གྱེས་བཅས་ལ་ཞིབ་འཇུག་
བྱས་ཤིང་། དེ་ཡང་རྐང་མཐིལ་སྦུག་ཏུ་གུག་པ་དང་། ནང་གུག ཕྱི་གྱེས་བཅས་ཀྱི་ཡ་མ་
གཟུགས་ཡང་ན་དེ་བས་གསལ་ཙམ་བཤད་ན་རྐང་པ་གྱོལ་ཚུལ་རིགས་གསུམ་། ད་དུང་
རྐང་པ་གོང་འོག་ཀྱོག་པ་རྐང་ངར་འཁྱོག་པ་དང་རྐང་མཐིལ་འཁྱོག་པ་ཚང་མར་ཞིབ་
འཇུག་བྱས། དེའི་ཚེ་སྨན་གཉེར་དཀའ་བཅུ་པས་རྒྱུ་མཚན་འདྲ་མིན་ལ་བརྟེན་ནས་
མགྲོན་ཁང་གི་ལག་གཡོག་གོ་བསྐོན་བསླུ་བྲིད་ཀྱིས་གཤག་བཅོས་དང་ལེན་བྱ་རྒྱུར་མོས་
མཐུན་ཐོབ་པ་བྱས། ཁོ་ན་རེ། ཁྱོད་རང་ལ་སྣང་བ་གང་ཡང་ཡོང་གི་མ་རེད། གཅིག་བྱས་ན་ན་ཚ་ཕྲན་
བུ་གཏོང་སྲིད་ཀྱང་དེ་ནི་ཁྲག་གཏར་སྐབས་ཀྱི་ཚ་ཟུག་ཙམ་དང་། ཐ་ན་རྐང་པའི་ཤ་མཛེར་
སྔོག་པ་ཙམ་གྱི་ན་ཟུག་ལས་མེད་ཟེར།
དབྱི་པོ་ལེ་ཐེ་ལྐུགས་ཚོད་ཚོད་ཀྱི་འདྲེན་བྱེད་གཉིས་འགུལ་བཞིན་མནོ་བ་གཏོང་བཞིན་མཆིས།
སྨན་གཉེར་དཀའ་བཅུ་པས་མུ་མཐུད་དེ “དེའི་ཁར་དེ་ནི་ང་ལ་ཕན་ཐོགས་གང་ཡང་
མེད་པར་རྦད་དེ་ཁྱོད་རང་གི་ཆེད་དུ་ཤོད་ཀྱི་ཡོད། རྦད་དེ་མི་ཆོས་རིང་ལུགས་ཀྱི་ཐོག་ནས་
བརྗོད་ཀྱི་ཡོད། ངའི་གྲོགས་པོ། ང་ནི་ཁྱོད་ཀྱི་རྐང་པ་ཀྱོག་ཀྱོག་ཡ་ང་པོ་དེ་དྲག་སྐྱེད་བྱུང་
རོགས་བྱས་ན་ཁོ་ན་བསམ་བཞིན་ཡོད། ད་དུང་གོམ་པ་སྤོ་དུས་སྐེད་པ་ཕར་ཀྱོག་ཚུར་ཀྱོག་
བྱེད་དུས། གང་ལྟར་ནའང་ལས་ཀ་བྱེད་དུས་སྟབས་མི་བདེ” ཟེར།
དེ་ནས་ཧའོ་མེ་ཡིས་ཁོ་ལ་རྐང་པ་ཡོ་བསྲང་རྗེས་ལུས་བདེ་སེམས་སྐྱིད་དང་ལས་ཀ་
བྱེད་དུས་སྟབས་བདེ་ལུགས་དང་། ཐ་ན་བུ་མོས་ཀྱང་དགའ་པོ་བྱེད་སྲིད་ལུགས་ལྐོག་བརྡ་
བཏང་བས་ལག་གཡོག་ལྐུགས་དགོད་ཤོར། དེ་ནས་ཧའོ་མེ་ཡིས་ཕ་རོལ་པོའི་གཏམ་འདོད་
ཀྱི་བསམ་པ་གཞོགས་སློང་བྱས།
ཁོ་ན་རེ། ཨ་ཙི་ཙི། ཁྱོད་རང་ཕོ་ཁྱོ་ག་ཞིག་མ་རེད་དམ། ནམ་ཞིག་ཁྱོད་རང་དམག་
མིར་ཞུགས་ནས་དམག་དར་འོག་ཏུ་དམག་འཐབ་ལ་ཞུགས་དགོས་བྱུང་ན་ཇི་ལྟར་བྱེད་
དམ། ཀྱེ་ཀྱེ། དབྱི་པོ་ལེ་ཐེ་ཀྱེ་ཟེར།
ཧའོ་མེ་དེ་ནས་ཁ་བྲལ། ཁོས་ད་དུང་ཁ་ནས་མི་ད་ག་འདྲ་པོའི་མགོ་མཁྲེགས་པོ་དང་།
ལེགས་ཉེས་མི་ཤེས་པའི་ཁར། ཚན་རིག་གིས་བསྩལ་པའི་ལེགས་ཆ་ཡང་ཁས་མི་ལེན་
པའི་མི་དེ་འདྲ་མཐོང་མ་མྱོང་ཟེར་གྱིན་སོང་།
ཡ་ང་དགོས་པའི་མི་དེས་མཐར་མོས་མཐུན་བྱས། དེ་ནི་མི་ཚང་མས་མཉམ་དུ་ཁོ་
ལ་ཁ་གཏད་གཅོག་རྒྱུའི་གྲོས་བསྡུར་ཟིན་པ་ལྟར་དུ་སྣང་། རྣམ་ཀུན་མི་གཞན་ལ་ཇུས་
གཏོགས་བྱེད་རྒྱུར་མི་དགའ་བའི་པི་ནེ་དང་། གནས་མོ་ལེ་ཧྥང་སོ་ཝ། ཨ་ཐེ་རྨི་སི། གྲོང་
པ་ཁྱིམ་མཚེས། ཐ་ན་གྲོང་རྡལ་སྤྱི་ཁྱབ་སྐུ་ཞབས་དྷུ་ཝ་ཧྲེ་དང་བཅས་པ་ཚང་མས་ཁོ་ལ་
གོ་བསྐོན་སློབ་གསོ་རྒྱག་པ་དང་། གནས་ལུགས་རྒྱུ་མཚན་བཤད་དེ་སྐུལ་སློང་བྱེད་པས་
ཁོས་ངོ་མ་ཆོག འོན་ཀྱང་མཐའ་མའི་སེམས་ཐག་ཆོད་པར་བྱེད་མཁན་ནི “འགྲོ་སོང་
གཏོང་མི་དགོས་པ” དེ་རེད། བྷོ་ཝ་རིས་ད་དུང་གཤག་བཅོས་ལ་མཁོ་བའི་ཡོ་བྱད་གྲ་སྒྲིག་
གི་འགན་སོ་སོས་འཁུར་རྒྱུའི་ཁས་བླངས། གཏོང་ཕོད་ཆེ་བའི་གྲོས་འགོ་དེ་ནི་ཨི་མ་ཡིས་
བཏོན་པ་དང་། ཆ་ལི་ཡི་མོས་མཐུན་ཐོབ། ཁོ་སེམས་གཏིང་ནས་ཁོའི་བཟའ་ཟླ་ནི་བྱམས་
སེམས་ཅན་གྱི་ལྷའི་ཕོ་ཉ་ཞིག་ཡིན་པར་ངོས་འཛིན་ཐོབ།
སྨན་གཉེར་དཀའ་བཅུ་པས་གྲོས་འགོ་བཏོན་པ་དང་། ཟངས་ཆས་བཟོ་པ་ཞིག་གི་
རོགས་རམ་འོག་བཟོ་བཅོས་ཐེངས་གསུམ་བརྒྱབ་རྗེས་ཤིང་བཟོ་བས་ཁོ་ལ་ལྗིད་ཚད་
པང་བརྒྱད་ཡོད་པའི་གཤག་བཅོས་འཕྲུལ་ཆས་སྒམ་ཆུང་ཞིག་བཟོས། སྒམ་ཆུང་དེ་ལ་
ལྕགས་དང་། ཤིང་རྒྱུ། ལྕགས་ཤན། འབྲེང་པ། གཅུས་གཟེར། གཟེར་མགོ་སོགས་མི་ཉུང་བ་བཏང་།
འོན་ཀྱང་དབྱི་པོ་ལེ་ཐེའི་རྐང་པའི་རྩ་རྒྱུད་གང་ཞིག་གི་ཡོ་བསྲང་དགོས་མིན་དེ་
སྔོན་ལ་རྐང་གྱོལ་རིགས་གང་ལ་གཏོགས་མིན་ཤེས་པ་བྱེད་དགོས།
ཁོ་པའི་རྗེ་ངར་དང་རྐང་པ་ཧ་ལམ་ཐད་འདྲོངས་པའི་ཁར་ད་དུང་སྡེར་གུག་ཡིན་པས།
དེ་ནི་སྡེར་སྦུག་དང་སུག་རིལ་ཟུང་ལྡན་ཞིག་ཡིན་ཞིང་། དེ་ཡང་སུག་རིལ་ཚབས་ཆེ་བའི་
ཅུང་སྡེར་སྦུག་གི་རྐང་གྱོལ་ཞིག་རེད། ཁོའི་རྐང་པ་སུག་རིལ་གྱི་ཞེང་ཚད་རྟ་རྨིག་དང་ཧ་
ལམ་འདྲ། པགས་པ་རྩུབ་ལ་མཁྲེགས་པ་དང་། རྐང་མཛུབ་ཆེ་མོའི་ཐོག་གི་སེན་མོ་ནག་
པོ་ནི་ཕར་བལྟས་ན་རྟའི་རྨིག་ལྕགས་ཤིག་དང་མཚུངས། འོན་ཀྱང་རྐང་གྱོལ་དེའི་རྐང་པ་
ཞོགས་པ་ནས་དགོང་མོ་བར་ཕར་རྒྱུག་ཚུར་རྒྱུག་བྱེད་པར་ཤུགས་རྐྱེན་གང་ཡང་མེད་པར་
རྒྱུག་པའི་ཚེ་ན་ཤྭ་བ་ཡུ་མོ་ཇི་བཞིན་མགྱོགས། ཐང་སྡེར་ཐོག་ཤིང་རྟ་འཁོར་ལོ་ཆེ་ཆུང་
འདྲ་མིན་གྱི་གཡས་གཡོན་དུ་འཕག་མཆོང་རྒྱག་པ་མི་ཚོས་མཐོང་རྒྱུ་ཡོད་ལ། ཁོའི་སྐྱོན་
ཤོར་བའི་རྐང་དེ་ནི་སྐྱོན་མེད་པའི་རྐང་པའི་སྔོན་ལ་སྤོ་བས་དེ་ནི་སྐྱོན་མེད་པ་ལས་ཀྱང་
ཤུགས་ཆེ། དུས་ཡུན་རིང་པོའི་ནང་དེ་ལྟར་གོམས་པས་རྐང་པ་སྐྱོན་ཅན་དེའི་ལྡེམ་ཤུགས་
དང་གསོན་ཤུགས་དེ་བས་ཆེ་བ་ཡོད་པས་སུ་རུང་གིས་ཁོ་ལ་ལས་ཀ་ལྕི་པོ་ཞིག་སྐུལ་ན།
ཁོས་རྐང་པ་སྐྱོན་ཅན་དེ་འགྲེང་ནས་ལས་རྒྱུར་དགའ།
ཁོའི་རྐང་པ་དེ་སུག་རིལ་ཡིན་པས་རྟིང་ཀའི་ཆུ་རྒྱུད་ཡོ་བསྲང་བྱེད་དགོས། རྐང་བོལ་
སྟེང་གི་ཆུ་རྒྱུད་ནི་རྗེས་སུ་སྡེར་སྦུག་བཅོས་པའི་ཚེ་ཡོ་བསྲང་བྱེད་དགོས་ཀྱང་། ཐེངས་
གཅིག་ལ་ཆུ་རྒྱུད་གཉིས་གཤག་བཅོས་ཀྱི་ཉེན་མཆོང་མི་ཕོད། ད་ལྟ་གཤག་བཅོས་ཐེངས་
གཅིག་རང་གིས་ཀྱང་རྒྱུས་མངའ་མེད་པའི་ཆ་ཤས་གང་རུང་ལ་གནོད་རྨས་འབྱུང་དོགས་
ཀྱིས་ལག་པ་འཁྲི་ལི་ལི་འདར།
སྐུ་ཞབས་བྷོ་ཝ་རི་མཛུབ་མོའི་དབར་དུ་ཆུ་རྒྱུད་ཡོ་བསྲང་གི་གཤག་གྲི་ཐོགས་ནས་
དབྱི་པོ་ལེ་ཐེའི་འགྲམ་དུ་སླེབས་སྐབས། ཁོའི་སྙིང་ཁ་གཡུག ལག་པ་འདར། སེམས་ལ་
དངངས་སྐྲག་ལངས་པ་བཅས་ནི་ཨན་པུ་ཝ་སི“པ་ལེ་ཡིསསེལ་སི་འདས་ནས་ལོ་ཆིག་
སྟོང་ལྔ་བརྒྱ་སོང་རྗེས་འཕར་རྩ་གཅོད་སྡོམ་གཤག་བཅོས་ཐེངས་དང་པོ་བྱེད་སྐབས་དང་།
ཏུའུ་པེ་ཐེ་ལང་གིས་ཀླད་ཞོ་མཐུག་པོའི་རྒྱབ་ངོས་ནས་རྣག་གསོག་བརྟོལ་བ། རེན་
སོལ་གྱིས་ཡ་འགྲམ་གཅོད་ཐེངས་དང་པོ་བཅས་ཀྱི་སྐབས་སུའང་དེ་རིང་བྷོ་ཝ་རི་ལྟར་
གྱི་དངངས་སྐྲག་བྱུང་མྱོང་མེད། སྨན་ཁང་ནང་དུ་དང་འདྲ་བར་འཁྲིས་ཀྱི་ཅོག་ཙེའི་ཐོག་
རས་ཐག་རྙིང་པ་དང་། ལཱ་སྐུད། རྨ་རས་བཅས་སྤུངས་ཡོད་ཅིང་། སྨན་ཁང་ནང་ཡོད་པའི་
རྨ་རས་ཡོངས་རྫོགས་འཁྱེར་ཡོང་ནས་རི་ཆུང་ལྟར་སྤུངས་ཡོད། སྟ་གོན་དེ་དག་ཚང་མ་
སྐུ་ཞབས་ཧའོ་མེ་ཡིས་ཞོགས་པ་ནས་བཟུང་སྟེ་འགན་འཁུར་ནས་སྒྲུབ། ཁོའི་བྱེད་སྟངས་
དེ་ནི་གཅིག་ནས་མང་ཚོགས་ཀྱིས་མཐོང་ཆེད་དང་གཉིས་ནས་སོ་སོ་བློ་བདེ་པོ་ཡོང་བའི་
ཆེད་དུ་རེད། ཆ་ལི་ཡིས་པགས་རིམ་རྨ་ཁ་ཕྱེ་བའི་ཚེ་ཧྲག་སྒྲ་ཞིག་མི་ཚོའི་རྣ་བར་ཐོས། ཆུ་
རྒྱུད་ཡོ་བསྲང་ནས་བཅད་པ་དང་གཤག་བཅོས་བྱས་ཟིན། དབྱི་པོ་ལི་ཐེ་ཧང་སང་ནས་སྨྲ་
བ་ཡང་མེད་པར་ལུས། ཁོས་སྒུར་སྒུར་གྱིས་བྷོ་ཝ་རིའི་ལག་པ་གཉིས་ལ་དགའ་གུས་མཚོན་
པའི་འོ་བྱས།
སྨན་གཉེར་དཀའ་བཅུ་པ་ན་རེ། འགྲིག་སོང་། འཚབ་འཚུབ་མ་བྱེད། རྗེས་སུ་ཁྱོད་
ཀྱི་དྲིན་ཅན་ལ་ཐུགས་རྗེ་ཆེ་ཞུས་ན་འགྲིག་ཟེར།
དབྱི་པོ་ལེ་ཐེ་ཕྱིར་ཐོན་ནས་སྒོ་རའི་ནང་ཡ་མཚན་དང་བཅས་བསྒུགས་ནས་བསྡད་
པའི་མི་ལྔ་དྲུག་དེ་དག་ལ་གཤག་བཅོས་ཀྱི་མཇུག་འབྲས་བཤད། ཁོང་ཚོའི་སེམས་ལ་
དབྱི་པོ་ལེ་ཐེ་རྐང་པ་འདྲོང་པོ་ཆགས་ནས་ཕྱིར་ཡོང་གི་རེད་སྙམ་ཡོད། ཆ་ལིས་ནད་པའི་
རྐང་ངར་འཕྲུལ་ཆས་སྒམ་ཆུང་ནང་བཏུམ་རྗེས་ཁྱིམ་དུ་ལོག ཨི་མ་དངངས་འཚབ་ཆེན་
པོས་སྒོ་འགྲམ་དུ་བསྒུགས་ནས་བསྡད་ཡོད་པས་ཁོ་མོས་ལམ་སེང་མདུན་དུ་མཆོངས་ནས་
ཆ་ལིའི་སྐེ་ལ་འཐམས། ཁོ་གཉིས་གསོལ་སྒྲོག་གི་འགྲམ་དུ་བསྡད་ནས་མཉམ་དུ་གསོལ་
ཚིགས་རོལ། ཁོས་ལྟོ་ཆས་མང་དག་བཟས། ཞོར་ཟས་གྲུབ་རྗེས་ད་དུང་ཇ་ཁོ་ཧྥེ་འཐུང་བར་
འདོད། དེ་ནི་རེས་གཟའ་ཉི་མར་སྐུ་མགྲོན་ཡོང་སྐབས་གཞི་ནས་རང་སོས་ལོངས་སྤྱོད་རུང་
བའི་རྒྱས་སྤྲོས་བྱེད་སྲོལ་དེ་རེད།
དེ་ཉིན་དགོང་མོ་སྐྱིད་པོ་ཞེ་དྲག་བྱུང་། སྨྲ་བའི་བརྗོད་གཞི་ཡང་གཅིག་ཏུ་མཐུན་པས་
སྐད་ཆ་མང་པོ་ཞིག་བཤད། གཉིས་ཀའི་ཕུགས་བསམ་ཡང་གཅིག་ཏུ་མཐུན། ཁོ་གཉིས་
ཀྱིས་མ་འོངས་པའི་བདེ་སྐྱིད་སྐོར་དང་ཁྱིམ་ཚང་ནང་གི་སྒྲིག་ཆས་ལེགས་བཅོས་བྱ་རྒྱུའི་
སྐོར་གྲོས་བསྡུར་བྱས། ཁོས་མ་འོངས་པའི་དུས་སུ་རང་ཉིད་ཀྱི་སྙན་གྲགས་ཇེ་ཆེར་སོང་བ་
དང་། འཚོ་བ་དེ་བས་བདེ་སྐྱིད་ལྡན་པ། བཟའ་ཟླས་ཀྱང་སྔར་བཞིན་བརྩེ་པོ་བྱེད་པ་བཅས་
ཡིད་ལ་འཁོར། ཁོ་མོ་ཡང་མ་འོངས་པར་རང་ཉིད་ལ་སྔར་བྱུང་མ་མྱོང་བ་དང་། སྔར་བས་
སྐྱོན་བྲལ། དེ་བས་མཛེས་སྡུག་ལྡན་པའི་བརྩེ་དུང་ཐོབ་ནས་སོ་སོ་ལ་བདེ་སྐྱིད་ཀྱི་སྣང་བ་
གསར་པ་ཐོབ་པ་དང་། སོ་སོ་ལ་རྩེ་གཅིག་ཏུ་བརྩེ་བའི་སྙིང་རྗེ་དགོས་པའི་མི་དེ་ལའང་
མོས་སེམས་ཕྲན་བུ་འཁྲུངས། ཁོ་མོའི་ཀླད་པའི་ནང་རུ་ཏོ་ཧྥུའི་སྣང་བརྙན་ལྷང་ཙམ་འཆར་
ནའང་མིག་འོད་ཆ་ལི་ཡི་ཕྱོགས་ལ་བསྒྱུར་བའི་ཚེ་ཧ་ལས་དགོས་པ་ཞིག་ལ་ཁོའི་ཁ་ནང་
གི་སོ་ཡང་དེ་འདྲའི་བློ་ལ་མི་འབབ་པ་ཞིག་ཏུ་མ་མཐོང་།
ཁོ་གཉིས་སྔ་གསར་གསར་ནས་མལ་དུ་རུམ་ཟིན། གློ་བུར་དུ་སྐུ་ཞབས་ཨོ་མུས་གཡོག་
མོའི་བཀག་འགོག་ལ་སྣང་བ་མི་འཇོག་པར་རྩོམ་ཟིན་ཤོག་ལྷེ་འགའ་ཐོགས་ནས་ཤར་
རེར་ཉལ་ཁང་ནང་ཤོར་ཡོང་། དེ་ནི་ཁོས་རུ་ཨང་སྒྲོན་སྟེགས་ཚགས་པར་ལ་བསྐུར་བྱའི་
གསར་འགྱུར་རྩོམ་ཡིག་རེད། ཁོས་ཆེད་མངགས་ཆ་ལི་ལ་སྟོན་པར་ཡོང་བ་རེད།
བྷོ་ཝ་རི་ན་རེ། “ཁྱེད་རང་སོ་སོས་ཀློག་དང” ཟེར།
ཁོས་འདི་ལྟར་ཀློག་པ་སྟེ།
མ་གཞི་སྔར་སོང་གི་སྐྱེ་བོ་མཆོག་ཏུ་འཛིན་པའི་ཕྱོགས་རིས་ཀྱི་ལྟ་བའི་དྲ་བ་ཡོ་རོབ་
ཀྱི་ས་ཁུལ་ཁག་གཅིག་ཏུ་ཁྱབ་ཡོད་ནའང་། འོད་སྣང་སྤྲིན་རུམ་དང་སྨུག་ཞག་བརྟོལ་ནས་
ང་ཚོ་གྲོང་གསེབ་ལ་འཕྲོས། གཟའ་འཁོར་འདིའི་རེས་གཟའ་མིག་དམར་ཉིན། ང་ཚོའི་
ཡུང་གྲོང་ཆུང་ཆུང་འདི་རུ་ཕྱི་བཅོས་གཤག་བཅོས་ཀྱི་ཚོད་ལྟ་ཞིག་བྱས་ཤིང་། ཚོད་ལྟ་དེ་
ཡང་བླ་ན་མེད་པའི་དགེ་རྩའི་བྱ་གཞག་ཅིག་ལགས། ང་ཚོའི་སྨན་པ་མཁས་པ་
བྷོ་ཝ་རིས་པ་སྐུ་ཞབས་ག་པར་ག་པར། འུད་བསྟོད་ཐལ་དྲགས་ཐག་ཆོད་འདུག ཐལ་དྲགས་ཐག་ཆོད་
འདུག” དགའ་ཐག་ཆོད་ནས་སྐད་ཆ་ཡང་ཤོད་མི་ཐུབ་པའི་ཆ་ལིས་དེ་ལྟར་སྨྲས།
“མ་རེད། འུད་བསྟོད་གཏན་ནས་མ་རེད། གང་འདྲ་ཟེ་ཐལ་དྲགས་སམ་རྐང་
གྱོལ་གཅིག་ལ་གཤག་བཅོས་བྱས་པ་དེ་ན་འདིར་ངས་ཚན་རིག་གི་ཐ་སྙད་སྤྱད་མེད།
ཅིའི་ཕྱིར་ཞེ་ན། ཁྱེད་རང་ཚོས་མཁྱེན་གསལ་རེད། ཚགས་པར་ཐོག་མི་ཚང་མས་
རྟོགས་ཐུབ་པའི་ངེས་པ་མེད། མང་ཚོགས་ཚང་མས་བྷོ་ཝ་རི་ན་རེ། “དེ་དངོས་གནས་རེད། མུ་མཐུད་ཀློག་དང” ཟེར།
སྨན་གཉེར་དཀའ་བཅུ་པ་ན་རེ། “ངས་མུ་མཐུད་ཀློག་ཆོག” ཅེས་མུ་མཐུད་ཀློག་དོན།
ང་ཚོའི་སྨན་པ་མཁས་པ་སྐུ་ཞབས་བྷོ་ཝ་རིས་རྐང་གྱོལ་ཞིག་ལ་གཤག་བཅོས་བྱས་
པ་རེད། ནད་པའི་མིང་ལ་དབྱི་པོ་ལི་ཐེ་ཏོ་ཐོ་ཟེར། ཐང་སྡེར་འགྲམ་དུ་གསེར་སེང་མགྲོན་
ཁང་གཉེར་མཁན་ལྕམ་སྐུ་ཞབས་ཡུགས་མོ་ལེ་ཧྥང་སོ་ཝ་ཡིས་གླ་པར་ལོ་ཉེར་ལྔ་ཉར་བའི་
རྟ་གཡོག་ཅིག་རེད། ད་ཐེངས་ཀྱི་གཤག་བཅོས་ནི་ཚོད་ལྟ་བྱེད་ཐེངས་དང་པོ་ཡིན་པ་དང་།
ནད་པར་སེམས་ཁུར་ཆེ་བས་མགྲོན་ཁང་གི་སྒོ་ཁར་མི་ཚོགས་ཀྱིས་གང་འདུག གཤག་
བཅོས་བྱེད་སྐབས་ལྷ་རྗེའི་བྱིན་རླབས་ཞུགས་པ་ཇི་བཞིན་ཧ་ཅང་ལམ་ལྷོངས་བྱུང་ཞིང་།
པགས་པའི་ཐོག་ཁྲག་ཐིགས་ཁ་ཤས་ལས་ཐོན་མེད་པས། དེ་ནི་གནོད་ལྡན་ཆུ་རྒྱུད་དེ་ཡང་
རྩེར་སོན་གྱི་ལག་རྩལ་མདུན་དུ་རང་འགུལ་གྱིས་མགོ་བཏགས་པ་ལྟར་དུ་སྣང་། དེ་བས་
ངོ་མཚར་བ་ཞིག་ལ། ནད་པར་ན་ཟུག་ཕྲན་བུ་ཙམ་མ་བྱུང(དེ་ནི་ང་ཚོས་མིག་མཐོང་ལག་
ཟིན་བྱུང་བས་དཔང་པོ་བྱེད་ཐུབ)། མིག་སྔའི་བར་ཁོའི་གནས་ཚུལ་ཧ་ཅང་ལེགས་ཤིང་།
གནས་ཚུལ་མང་པོ་ཞིག་གི་ཐོག་ནས་ཡུན་རིང་མི་འགོར་བར་ནད་གཞི་སེང་དྲག་ཡོང་
བར་མི་རྣམས་ཡིད་ཆེས་ཀྱིས་གང་འདུག ངེད་གྲོང་རྡལ་གྱི་ཐེངས་རྗེས་མའི་འདུ་ཚོགས་
རྒྱས་འཛོམས་ཐོག་ང་ཚོའི་སེམས་བཟང་ཅན་གྱི་དབྱི་པོ་ལེ་ཐེ་སྤྲོ་སྣང་ལྡན་པའི་རོགས་
ཟླ་ཚོ་དང་མཉམ་དུ་ཆང་གི་ལྷ་མོའི་ཞབས་བྲོ་འཁྲབ་སྟེ་ཁོའི་སྤྲོ་སེམས་དང་ཞབས་བྲོའི་
སྟངས་སྟབས་ལ་བརྟེན་ནས་མི་རྣམས་ལ་ཁོ་པ་རྦད་དེ་དྲག་སྐྱེད་བྱུང་ལུགས་སྟོན་པར་མི་
བྱེད་ཅེས་སུས་བརྗོད་སྤོབས། གཟི་བརྗིད་ནི་བྱམས་སེམས་ཅན་གྱི་མཁས་དབང་ལ་ཐོབ་
འོས། གཟི་བརྗིད་ནི་མིའི་རིགས་ཀྱི་བདེ་སྐྱིད་ཆེད་དུ་ཉིན་མཚན་བལྟོས་མེད་ཀྱིས་འབད་
འཐབ་གནང་མཁན་ཚོར་ཐོབ་འོས། གཟི་བརྗིད། བླ་ན་མ་མཆིས་པའི་གཟི་བརྗིད། འོན་
པས་ཡང་བསྐྱར་ཐོས་ཐུབ་པ་དང་། ལོང་བས་སླར་ཡང་འོད་སྣང་མཐོང་ཐུབ་པ། རྐང་གྱོལ་
སླར་ཡང་བདེ་ཐང་དུ་འགྱུར་བར་ཐག་མི་རིང་བས་ང་ཚོས་སྐད་གསང་མཐོན་པོས་འབོད་
སྒྲ་མི་སྒྲོག་ཅི་ལ་སྲིད། སྔོན་ཆད་ཆོས་ལུགས་ཀྱིས་མི་ཉུང་ཤས་ལ་ཐོབ་པར་ཁས་ལེན་པའི་
བྱ་བ་དེ། ད་ཆ་ཚན་རིག་གིས་མིའི་རིགས་ཧྲིལ་པོར་སྔོན་ཆད་ཆོས་ལུགས་ཀྱིས་དད་ལྡན་
པར་ཁས་འཆེས་པའི་བྱ་བ་བཟང་པོ་ལོངས་སུ་སྤྱོད་རྒྱུ་ཡོང་བ་བྱེད་ནུས། སྤྱིར་བཏང་མ་
ཡིན་པའི་སྨན་བཅོས་བྱས་རྗེས་ཀྱི་འབྲེལ་ཡོད་གནས་ཚུལ་ང་ཚོས་ཀློག་པ་པོ་རྣམས་ལ་
རྒྱུན་མཐུད་དེ་གཏོང་སྤེལ་བྱེད་ཀྱི་ཡིན།
རྩོམ་ཡིག་དེས་གནས་ཚུལ་འགྱུར་ལྡོག་འགྲོ་བར་ཤུགས་རྐྱེན་གཏོང་མི་ཐུབ། ཉིན་ལྔ་
འདས་རྗེས་ལྕམ་སྐུ་ལེ་ཧྥང་སོ་ཝ་ཧོན་འཐོར་འཐོར་ངང་རྒྱུག་ཡོང་ནས། བརྒྱབ།
“དཔེ་བསགས་སོང་། ཁོ་ཤི་གྲབས་བྱེད་ཀྱི་འདུག ང་ནི་སྨྱོ་བ་འདུག” ཅེས་སྐད་
ཆ་ལི་འཕྲལ་མར་གསེར་སེང་མགྲོན་ཁང་དུ་རྒྱུག སྨན་པ་ཞྭ་མོ་ཡང་གྱོན་ཁོམ་མ་
བྱུང་བར་སྒོ་འགྲམ་ནས་རྒྱུག་པ་མཐོང་བས་སྨན་གཉེར་དཀའ་བཅུ་པ་ཡང་སྨན་རྫས་ཚོང་
ཁང་ནས་ཐོན། ཁོ་དེ་གར་འབྱོར་སྐབས་དབུགས་ཧལ་བཞིན་ངོ་གདོང་དམར་པོར་གྱུར།
དངངས་སྐྲག་ཆེ་བས་སྟེང་ཁང་དུ་འཛེག་སྐབས་མི་ཐུག་ཚད་ལ་ལམ་སེང་ན་རེ། “ང་ཚོ་
ཀུན་གྱིས་དོ་ཁུར་བྱེད་པའི་གྲོགས་པོ་རྐང་གྱོལ་ག་རེ་བྱས་འདུག་གམ” ཟེར།
གྲོགས་པོ་རྐང་གྱོལ་ན་ཟུག་མི་བཟོད་པར་ལུས་པོ་གྲིམ་ཤོར་བ་དང་། རྐང་ངར་ལ་
བཏགས་པའི་ཤིང་སྒམ་གྱང་ལ་རྡུང་བཞིན་ཧ་ལམ་གྱང་ལ་ཨི་ཁུང་རྒྱག་འདོད་པ་ལྟར་དུ་སྣང་།
ཁོང་ཚོས་ཡིད་གཟབ་ངང་རྐང་པ་ལ་ཐོ་གཡོ་འགུལ་མ་ཐེབས་པ་བྱས་ཏེ་ཤིང་གི་
སྒམ་ཆུང་དཀྲོལ། དེའི་ཚེ་འཇིགས་སུ་རུང་བའི་རྣམ་པ་ཞིག་མིག་ལམ་དུ་འཆར། རྐང་
ངར་སྐྲང་ནས་བཟོ་ལྟ་འགྱུར་བ་དང་རྐང་ངར་གྱི་པགས་པ་ཧ་ལམ་གས་གྲབས་བྱེད་ཅིང་།
པགས་པའི་ཐོག་ཁྱད་ནོར་སྒམ་ཆུང་གིས་བཟོས་པའི་སྨུག་ཐིགས་ཀྱིས་གང་འདུག དབྱི་
པོ་ལེ་ཐེས་ན་ཟུག་གཏོང་གི་འདུག་ཅེས་སྐད་རྒྱག་མྱོང་ནའང་ཁ་ཡ་བྱེད་མཁན་མ་བྱུང་།
ད་ཆ་ཁོ་སྡུག་སྐད་རྒྱག་དོན་ལ་མི་ཚོས་བསམ་ཤེས་ཐུབ་པས་ཁོང་ཚོས་སྒམ་ཆུང་དེ་ཆུ་ཚོད་
འགའ་དཀྲོལ། སྐྲང་སྦོས་ཅུང་འཇོམས་རྗེས་སྤྱང་གྲུང་ལྡན་པའི་མི་དེ་གཉིས་ཀྱིས་རྐང་པ་
སླར་ཡང་སྒམ་ཆུང་ནང་དུ་འཇུག་དགོས་པའི་ངོས་འཛིན་བྱས་པ་མ་ཟད། སྔར་བས་དམ་
པར་བསྡམས་ཏེ་སྨན་བཅོས་ཀྱི་མྱུར་ཚད་མགྱོགས་སུ་བཏང་། མཇུག་འབྲས་ནི་ཤོད་མི་
དགོས་པར་ཉིན་གསུམ་སོང་རྗེས་དབྱི་པོ་ལེ་ཐེ་ཟུག་གཟེར་བཟོད་ཐབས་མེད་པར་གྱུར།
ཁོང་ཚོས་སླར་ཡང་དཀྲོལ་ནས་ལྟ་སྐབས། མིག་མདུན་གྱི་གནས་ཚུལ་གྱིས་ཁོང་ཚོ་ཧང་
སང་། ད་ཆ་རྐང་ངར་ཡང་སྐྲང་ནས་སྨུག་ནག་ཏུ་གྱུར་ཡོད་པ་དང་། མང་པོ་ཞིག་ཏུ་ཆུ་ལྦུར་
སྐྱེས་ནས་ཆུ་ནག་ཕྱི་ལ་འཛག་བཞིན་འདུག གནས་ཚུལ་ཚབས་ཆེར་གྱུར། དབྱི་པོ་ལེ་
ཐེ་སེམས་འཚབ་ལངས། ལྕམ་སྐུ་ལེ་ཧྥང་སོ་ཝ་ཡིས་ཁོ་པ་ཐབ་ཚང་ཉེ་འགྲམ་གྱི་ཁང་ཆུང་
ཞིག་ནང་བཀོད་སྒྲིག་བྱས་ཏེ་སེམས་པ་ཅུང་ལྷོད་ལ་འབབ་ཐབས་བྱས།
འོན་ཀྱང་འདི་གར་ཉིན་ལྟར་ལྟོ་དུས་གསུམ་ཟ་མཁན་ཁྲལ་དཔོན་གྱིས་འཁྲིས་སུ་མི་
དེ་འདྲ་ཞིག་ཡོད་པར་སུན་སྣང་ཚད་མེད་བྱེད་པས། ཁོང་ཚོས་དབྱི་པོ་ལེ་ཐེ་སྒྲོག་སྟེགས་སྤོ་ལོ་ཁང་དུ་སྤོས།
ཁོ་པ་དེ་གར་ཉལ་ནས་ཉལ་ཁེབས་མཐུག་པོའི་འོག་ནས་རྔན་པ་རིང་པོ་འཐེན། ངོ་
གདོང་སྐྱ་བོར་གྱུར། སྨ་ར་རིང་པོ་ཆགས། འདྲེན་བྱེད་ཀོང་དུ་རྡིབ། རྔུལ་ཆུ་ཆད་རྒྱུ་མེད་
པའི་མགོ་བོ་སྦྲང་ནག་བབ་པའི་སྔས་མགོ་གཙོག་པ་དེའི་སྟེང་ཕར་ཡོ་ཚུར་ཡོ་བྱེད། ལྕམ་
ཆུང་བྷོ་ཝ་རི་ཁོ་ལ་ཡང་ཡང་ལྟ་བར་ཡོང་། ཁོ་མོས་ཁོ་ལ་སྨན་འབྱུག་བྱེད་ཀྱི་རས་འཁྱེར་
ཡོང་བ་དང་སེམས་གསོ་ཁ་ཏ་བྱས། གཞན་ཡང་དེ་གར་སྡོད་རོགས་ཐད་སེམས་ཁྲལ་མེད་
ཅིང་། ལྷག་པར་དུ་ཚོང་འདུས་འཚོག་ཉིན་ཁོའི་གཡས་གཡོན་དུ་སོ་ནམ་པ་མང་པོ་ཞིག་
སྒྲོག་སྟེགས་སྤོ་ལོ་རྩེ་བ་དང་། སྒྲོག་སྟེགས་སྤོ་ལོའི་དབྱུག་པས་གྲི་རྩེད་རྩེ་བ། ཐ་མག་འཐེན་
པ། ཨ་རག་འཐུང་བ། གཞས་གཏོང་བ། སྐད་ཆེན་པོས་སྨྲ་བ་ཤོད་པ་སོགས་བྱེད།
ཁོང་ཚོས་ཁོའི་དཔུང་པར་ཅག་ཙམ་ཅག་ཙམ་གྱིས “གང་འདྲ་འདུག་གམ། ཕར་ལྟ་
དུས་ཁྱོད་རང་སེམས་ཤུགས་མེད་པའི་བཟོ་འདྲ་འདུག འོན་ཀྱང་དེ་ཡང་སོ་སོ་ལན་པ་
རེད” ཅེས་དང་། ཁོང་ཚོ་མི་རེས་འདི་འདྲ་དང་འདི་འདྲ་བྱེད་དགོས། འདི་འདྲ་དང་འདི་
འདྲ་བྱེད་མི་རུང་ཞེས་གྲོས་འགོ་བཏོན།
ཁོང་ཚོས་མི་གཞན་དག་བཅོས་ཐབས་མི་འདྲ་བར་བརྟེན་ནས་སྨན་བཅོས་ལེགས་
གྲུབ་བྱུང་སྐོར་སྨྲས་པ་དང་དེ་ནས་སེམས་ཤུགས་སློང་ཆེད་ཀྱི་སྐད་ཆ་ཁ་ཤས་བཤད་རྗེས་མཇུག་ཏུ།
“ཁྱོད་རང་སོ་སོ་ལ་གཅེས་དྲགས་ཐག་ཆོད་པ་རེད། དེ་ལས་ཡར་ལོངས། སོ་སོ་སྐུ་ངོ་
ནང་ལྟར་སྐྱག་ལངས་མ་གཏོང་། ཀྱེ་མ། གང་ལྟར་ནའང་། ཕོ་གསར་ལྐུགས་པ། ཁྱོད་རང་
གི་ལུས་པོའི་ཐོག་ནས་འཁྱེར་བའི་དྲི་ངན་པ་རང་ཅིག་འདུག” ཅེས་སྨྲས།
ངོ་མ་རྣག་གིས་ཟོས་པའི་གཞི་རྒྱ་ཇེ་ཆེར་སོང་ནས་བྷོ་ཝ་རིས་ལྟ་བའི་ཚེ་ནའང་བཟོད་
མི་ཐུབ། ཁོ་ཆུ་ཚོད་རེ་ལ་ཐེངས་རེ་ཡོང་ནས་ལྟ་བ་དང་དུས་ཚོད་ངེས་མེད་ལ་ལྟ་བར་ཡོང་།
དབྱི་པོ་ལེ་ཐེ་ཡི་འཇིགས་དངངས་ཀྱིས་ཡོངས་སུ་གང་བའི་མིག་གིས་བྷོ་ཝ་རི་ལ་ལྟ་བཞིན།
ངག་ལྡབ་ལྡིབ་ངང “ང་ག་དུས་དྲག་གི་རེད་དམ། ཨ་རུ། ང་སྐྱོབ་རོགས་གནང་། དྲེད་པོ་ང་
ལས་ལམ་འགྲོ་མེད་པ་ཞིག དྲེད་པོ་ང་ལས་རླུང་རྟ་མེད་པ་ཨང” ཞེས་སྡུག་སྐད་བརྒྱབ།
འོན་ཀྱང་སྨན་པར་ཡང་བྱེད་ཐབས་མེད་པས་ལྟོ་ཆས་ཉུང་ཙམ་ཟོས་ཞེས་མངག་བྱ་
བྱས་ཏེ་དེ་ནས་ཁ་བྲལ།
གནས་མོ་ལེ་ཧྥང་སོ་ཝ་ན་རེ། “ཕོ་གསར་རང་ཁོང་ཚོའི་ཁ་ལ་ཉན་དགོས་མ་རེད།
ཁོང་ཚོས་ཁྱོད་རང་ལ་སྡུག་པོ་འདི་འདྲ་བཏང་། ཟ་མ་མ་ཟོས་ན་ལུས་གཟུགས་ཇེ་ཞན་དུ་
འགྲོ་ཡི་རེད། ཡ། ལྟོ་ཆས་ཟོ་ཞིག 
ཁོང་གིས་ཁོ་ལ་ཐང་ཞིམ་པོ་ཞིག་དང་། ལུག་ཤ་རྒྱ་གང་གཅིག ཕག་ཤ་ཚོན་པོ། ད་དུང་
ཨ་རག་དཀར་པོ་པི་ཙི་ཁ་ཤས་བསྐྱལ། འོན་ཀྱང་ཁོས་ཨ་རག་དཀར་པོ་ལ་ཁ་རྒྱག་མི་ཕོད།
ལྷ་ཡབ་པུ་ཉི་ཤན་གྱིས་དབྱི་པོ་ལེ་ཐེའི་ནད་གཞི་ཇེ་ལོད་དུ་སོང་སྐོར་གོ་ཐོས་བྱུང་ལ།
ད་དུང་ཁོ་ལ་གཟིགས་པར་ཕེབས་རྒྱུའི་རེ་བ་བཏོན། སྔོན་ལ་ལྷ་ཡབ་ཀྱིས་ཁོའི་ནད་གཞིའི་
སྐོར་ལ་ཁོང་རང་ཉིད་ཀྱང་བློ་ཕམ་བྱུང་སྐོར་བརྗོད་པ་དང་སྦྲགས། དེ་ནི་དཀོན་མཆོག་
གི་དགོངས་པ་ཡིན་པས་རྐྱེན་ངན་གྲོགས་སུ་འཁྱེར་ཤེས་པ་བྱེད་དགོས། གོ་སྐབས་དེ་དང་
བསྟུན་ནས་དཀོན་མཆོག་གི་བྱིན་རླབས་ཐོབ་པའི་སྨོན་ལམ་འདེབས་དགོས་ལུགས་བརྗོད།
ཅིའི་ཕྱིར་ཞེ་ན” ཞེས་ལྷ་ཡབ་ཀྱིས་སེམས་ཁུར་ཆེན་པོས “ཁྱོད་རང་གིས་ཀྱང་
རང་འཁྲིའི་འོས་འགན་ཐད་ལྷོད་གཡེང་འགྲོ་ཡི་འདུག སྨོན་ལམ་འདེབས་སྐབས་ཁྱོད་
རང་མཐོང་རྒྱུ་དེ་ཙམ་མི་འདུག ཁྱོད་རང་གནས་དམ་པ་དང་མ་མཇལ་བར་ལོ་ཇི་ཙམ་
སོང་ངམ། ཁྱོད་རང་ལས་བྲེལ་ཆེན་པོ་ཡོད་པ་ངས་ཤེས། འཇིག་རྟེན་གྱི་དོན་མེད་བྱ་བ་
མང་དྲགས་ནས་རྣམ་ཤེས་སྐྱོབ་རྒྱུ་དྲན་གྱི་མ་རེད། འོན་ཀྱང་ད་ལྟ་ནི་དོན་དེར་བསམ་
གཞིགས་བྱེད་པའི་སྐབས་སུ་བབ་པ་རེད། དེ་ལྟར་ནའང་སྐྱོ་ངལ་མ་བྱེད། ཉེས་སྡིག་ཆེན་
པོ་གསོག་མྱོང་བའི་སྡིག་ཅན་ལ་ལ་ཡང་གཤིན་རྗེ་ཆོས་རྒྱལ་གྱི་དྲུང་དུ་བསྐྱོད་ཁར་སྐྱབས་
གནས་དཀོན་མཆོག་ལ་བཅོལ་ན། (ཁྱོད་རང་ད་དུང་དེ་འདྲའི་གནས་བབ་ཏུ་སླེབས་
མེད་པ་སྨོས་ཅི)གནས་བཟོད་ཧ་ཅང་བདེ་པོའི་ངང་ཕྱི་མའི་ལམ་དུ་འགྲོ་བ་ངས་མཐོང་
མྱོང་། ངའི་རེ་བར་ཁྱོད་ཀྱིས་ཀྱང་ཁོང་ཚོར་མིག་དཔེ་ལྟ་བ་དང་། མི་གཞན་དག་ལའང་
མིག་དཔེ་རེ་སྟོན་དང་། སྔ་ས་ནས་སྟ་གོན་བྱས་ཏེ་ཉིན་ལྟར་སྔ་དགོང་ཁ་བཏོན་རེ་མི་ཐུབ་
པ་ཅི་ཡོད་དམ། བདག་ནི་ཁྱོད་ལ་གུས་པས་སྐྱབས་སུ་མཆི། བརྩེ་ལྡན་དམ་པའི་ཡུམ་
མཆོག་མ་ལི་ཡ་ཞེས་པའམ་ཡང་ན ‘གོང་མའི་གོང་མར་གནས་པའི་དམ་པའི་ཡབ་
ཆེན་མཆོག་ཅེས་ཁ་བཏོན་གྱིས་དང་། དེ་ལྟར་གྱིས་ཤིག དེ་ཡང་ངའི་ངོ་ལ་བལྟས་ནས་
དེ་འདྲ་གྱིས་དང་། དེ་ལྟར་བགྱིས་པར་དཀའ་ངལ་ཅི་འདུག་གམ། ཁྱོད་ཀྱིས་དེ་ལྟར་
ཁས་ལེན་ཐུབ་བམ་ཟེར།
ཡ་ང་དགོས་པའི་མི་དེས་ཁས་བླངས། དེ་ནས་ཉིན་ཤས་ནང་ལྷ་ཡབ་བསྟུད་མར་ཁོ་ལ་
ལྟ་བར་ཡོང་། ཁོང་དང་གནས་མོ་གཉིས་ཁ་བརྡར་གློད་པ་དང་ཐ་ན་གཏམ་རྒྱུད་འདྲ་ཡང་
བཤད། དེའི་ཁྲོད་དུ་བཞད་གད་ཀྱི་གཏམ་དང་དབྱི་པོ་ལེ་ཐེས་གོ་མི་ནུས་པའི་སྐོར་གཏམ་
འདྲ་ཤོད། དགོས་པའི་དབང་གིས་ཁོང་གི་གླེང་གཞི་སླར་ཡང་ཆོས་ལུགས་ཀྱི་གནད་དོན་
ཐོག་ལོག དེ་དུས་ཁོང་གི་རྣམ་འགྱུར་ཡང་སྒམ་ནན་དུ་གྱུར།
ཁོང་གི་སེམས་རྩ་འཁོལ་པོར་ཕན་འབྲས་ལེགས་པོ་ཐོན། ཡུན་རིང་པོ་མ་འགོ
རྐང་ཀྱོག་གིས་ནད་གཞི་དྲག་སྐྱེས་བྱུང་མཚམས་ཀུན་ཕན་མཆོད་ཁང་དུ་ཕྱག་འཚལ་
སྐོར་སྦྱོང་ལ་འགྲོ་རྒྱུའི་ཁས་བླངས། ཁོའི་ཁས་ལེན་ཐོབ་རྗེས་སྐུ་ཞབས་པུ་ཉི་ཤན་ན་རེ། དེ་
ལྟར་བགྱིས་པར་མི་འགྲིག་པ་ཅི་ཡང་མེད། ཕྱོགས་གཉིས་ནས་འབད་བརྩོན་བྱེད་པ་ནི་
ཕྱོགས་གཅིག་རྐྱང་ནས་འབད་བརྩོན་བྱེད་པ་ལས་ལྷག གང་ལྟར་ཉེན་ཁ་ནི་ཅི་ཡང་མེད་ཅེས་ཟེར།
སྨན་གཉེར་དཀའ་བཅུ་པ་ནི་ཁོ་རང་གིས་བརྗོད་པའི “ལྷ་ཡབ་ཀྱི་གཡོ་འཁྲུལ” ལ་
ཁོང་ཁྲོ་ཚད་མེད་བྱེད། ཁོའི་ངོས་འཛིན་ལ་དེ་ལྟར་བགྱིས་ཚེ་དབྱི་པོ་ལེ་ཐེ་བདེ་ཐང་སླར་
གསོ་ཡོང་བར་འགོག་རྐྱེན་བཟོ་སྲིད་པས་ཁོས་ལྕམ་སྐུ་ལེ་ཧྥང་སོ་ཝ་ལ “ཁོ་ལྷིང་འཇགས་
སུ་ཆུག་དང་། ཁྱེད་རང་ཚོའི་ལྷ་འབོད་འདྲེ་འབོད་ཀྱིས་ཁོའི་བསམ་བློ་ཟང་ཟིང་བཟོ་ཡི་རེད་ཟེར།
འོན་ཀྱང་སྨན་གཉེར་དཀའ་བཅུ་པ་ནི་ད་ཐེངས་ཀྱི་ཉེས་གཏེ་ཡིན་པས་ཁོའི་ཁ་ལ་ཉན་
པར་མི་འདོད་པས་ཁོ་དང་མདུང་རྩེ་ཁ་སྤྲོད་དུ་ལངས། ཐ་ན་ནད་པའི་ཉལ་ཁྲིའི་མགོ་རུ་ལྷ་ཆུ་
རྡག་རྡག་བླུག་པའི་ཤེལ་དམ་གཅིག་བཀལ། དེའི་ནང་སྦྱར་པའི་ཡལ་ག་ཞིག་ཀྱང་བཙུགས།
དེ་ལྟར་ནའང་ཆོས་ལུགས་ཀྱང་སྨན་བཅོས་ལག་རྩལ་ལས་ལྷག་པ་གང་ཡང་མེད་པར་
ཁོ་པ་སྐྱོབ་ཐབས་ཡོད་བཟོ་མ་མཆིས། གཉན་ཁ་རྐང་ངར་ནས་གོང་ནས་གོང་དུ་བརྡལ་ཡམ་
དུ་སོང་ནས་འགོག་ཐབས་མེད་པའི་རྣམ་པ་ཐོན། ཁ་ལ་ཟ་བའི་སྨན་ཇི་ཙམ་བརྗེས་པ་དང་
རྨ་རས་ཇི་ཙམ་བརྗེས་ཀྱང་གང་རུང་གིས་མི་ཕན། ཤ་གནད་ཉིན་རེ་ནས་ཉིན་རེ་མ་བསྡད་
པར་འཁུམས། མཐར་ལྕམ་སྐུ་ལེ་ཧྥང་སོ་ཝ་ཡིས་ཆ་ལི་ལ་ད་ཆ་སྨན་བཅོས་ཀྱིས་ནུས་པ་
གཏན་ནས་མི་ཐོན་པས་ཤིན་པའོ་གྲོང་རྡལ་གྱི་སྨན་པ་གྲགས་ཅན་སྐུ་ཞབས་ཁཱ་ཉི་ཝེ་གདན་
འདྲེན་ཞུ་རྒྱུའི་གྲོས་འགོ་བཏོན་པས་ཆ་ལི་བྱ་ཐབས་ཟད་ནས་མོས་མཐུན་བྱས།
ལས་རིགས་གཅིག་པའི་མི་དེ་ནི་གསོ་རིག་གི་འབུམ་རམས་པ་ཡིན་ཞིང་། ལོ་ལྔ་བཅུ་
ལ་སླེབས་པ་དང་ཐོབ་གོ་ས་ཆེ་ལ་རང་གིས་རང་ལ་གདེང་སྤོབས་ལྷག་པར་ཆེ། ཁོང་གིས་
རྐང་པ་པུས་མོ་བར་རུལ་ཟིན་པའི་གནས་ཚུལ་མཐོང་སྐབས་འཛེམ་ཟོལ་ཅི་ཡང་མེད་པར་
ཁྲེལ་དགོད་ཤོར། ཁོང་གིས་ཀ་ཀོར་མེད་པར་རྐང་པ་གཅོད་དགོས་ཞེས་བཤད། དེ་ནས་
སྨན་གཉེར་དཀའ་བཅུ་པའི་སར་སོང་ནས་སྐྱག་ལྐུགས་དེ་དག་གིས་སྙིང་རྗེ་དགོས་པའི་མི་
དེ་ཡ་ང་དགོས་པ་དེ་འདྲ་བཟོས་པར་ཁ་རྡུང་བཏང་། ཁོང་གིས་སྐུ་ཞབས་ཧའོ་མེ་ཡི་སྟོད་
ཐུང་གི་གོང་བ་ནས་འཇུས་ཏེ་དཀྲུག་དཀྲུག་གཏོང་བཞིན་ན་རེ།
“འོ་འདི་ཕ་རི་སིའི་གསར་གཏོད་རེད། འོ་འདི་རྒྱལ་སའི་སྐུ་ངོ་ཚོའི་ཇུས་བཟང་རེད།
དེ་ནི་མིག་ཤེད་ཡོ་བསྲང་གཤག་བཅོས་དང་། སྦྲིད་སྨན། ལྒང་པའི་རྡོ་གཤག་བཅོས་དང་
འདྲ་བར་སྲིད་གཞུང་གིས་བཀག་འགོག་བྱེད་འོས་པའི་མི་བྱེད་རྒུ་བྱེད་རེད། འོན་ཀྱང་ཁོ་
པ་ཚོས་མི་ཤེས་ཤེས་མདོག་དང་ཁ་ཕོ་ཚད་མེད་བཤད་དེ་སྨན་གང་བྱུང་སྟེར་བ་ལས་མཇུག་
འབྲས་ཇི་ཡོང་ལ་ཇུས་གཏོགས་མི་བྱེད། ང་ཚོ་ཡིན་ན་ཁོང་ཚོ་ལྟར་གྱི་འུད་ཤོབ་མི་ཤེས། ཁ་
བདེ་པོ་ཤོད་མི་ཤེས། མི་སེམས་བསླུ་མི་ཤེས། ང་ཚོ་ནི་སྨན་པ་ཡིན་པ་དང་ནད་བཅོས་མཁན
ཙམ་ཡིན། ང་ཚོས་བསམ་ཚད་དྲན་ཚད་ཀྱིས་མི་གསོན་པོའི་ལུས་ཐོག་ཏུ་གཤག་གྲི་རྒྱག་
མི་ཕོད། ག་རེའི་རྐང་གྱོལ་ཡོ་བསྲང་། རྐང་གྱོལ་ནི་བཅོས་སུ་རུང་བའི་ནད་ཡིན་ནམ། དེ་
ནི་སྟོད་སྒུར་རའི་སྟོད་སྒལ་འཐེན་ཏེ་འདྲོང་པོ་བཟོ་བ་དང་གཅིག་པ་མ་རེད་དམ” ཟེར།
ཁོང་གི་གཏམ་བཤད་ཉན་རྗེས་ཨོ་མུའི་སེམས་ལ་ཕོག་ཐུག་ཆེན་པོ་བྱུང་མོད། འོན་
ཀྱང་ཁོས་གཅམ་གསག་གི་འཛུམ་མདངས་སྟོན་པ་ལས་སྐུ་ཞབས་ཁ་ཉི་ཝེ་ལ་ཁ་དགྲ་སྣ་
དགྲ་གསོག་ག་ལ་ཕོད། ཅིའི་ཕྱིར་ཞེ་ན་ཁོའི་སྨན་རྫས་ཚོང་ཁང་ནང་ཡུང་གྲོང་གི་མི་ཚོ་
སྐབས་འགར་སྨན་ཉོ་བར་ཡོང་གི་ཡོད། ཁོས་བྷོ་ཝ་རིའི་ཆེད་དུའང་དག་འབུད་བྱེད་མི་
ཕོད་པ་དང་ཐ་ན་སྐད་ཆ་ཚིག་གཅིག་ཀྱང་མ་སྨྲས་པར་དེ་བས་གལ་ཆེ་བའི་དཔལ་འབྱོར་
གྱི་ཁེ་ཕན་ཆེད་དུ་ཁོས་རྩ་དོན་འདོར་བ་དང་རང་ངོས་ཀྱི་ལ་རྒྱ་ཡང་འདོར།
སྨན་པ་འབུམ་རབས་པ་ཁ་ཉི་ཝེས་རྐང་པ་གཅོད་པའི་གཤག་བཅོས་བྱ་རྒྱུ་དེ་ནི་ཡུང་
གྲོང་ལ་མཚོན་ན་དོན་དག་དཔེ་མི་སྲིད་པའི་ཆེན་པོ་རེད། ཉིན་དེར་གྲོང་མི་མཐའ་དག་
ཞོགས་པ་སྔ་པོ་ནས་ལངས་ཏེ་ཁྲོམ་ལམ་ཐོག་མི་ཚོགས་ཀྱིས་གང་ནའང་སྐྱོ་ལྷང་ལྷང་གི་
སྣང་བ་ཞིག་གིས་ཡོངས་སུ་ཁྱབ་ཅིང་། ཧ་ལམ་སུ་ཞིག་སྲོག་ཐོག་གཏོང་རྒྱུ་ཡིན་པ་ལྟར་དུ་
སྣང་། མི་ལ་ལ་ཙག་ཙིག་ཚོང་ཁང་ནང་དབྱི་པོ་ལེ་ཐེའི་ནད་གཞིའི་སྐོར་གླེང་བཞིན་འདུག
ཚོང་ཁང་དག་ཀྱང་ཚོང་གཉེར་མི་བྱེད་པ་དང་། གྲོང་རྡལ་སྤྱི་ཁྱབ་ཀྱི་ལྕམ་སྐུ་ཞབས་དྷུ་ཝ་
ཧྲེ་སྒེའུ་ཁུང་གི་འགྲམ་དུ་ལངས་ནས་གཡོ་འགུལ་མེད་པར་གནས་ཤིང་། སྨན་པ་དེ་ནས་
བརྒྱུད་དེ་འགྲོ་བར་ལྟ་ལ་རེམ།
སྨན་པ་ཁོང་རང་བདག་ཤིང་རྟ་འཁོར་ལོ་བཏང་ནས་སླེབས། འོན་ཀྱང་ཤིང་རྟ་འཁོར་
ལོའི་གཞོགས་གཡས་པའི་ལྕགས་ཀྱི་རྒྱུ་མ་ཁོང་གི་ལྗིད་རྫོབ་ཆེ་བའི་ལུས་པོས་གནོན་ཡུན་
རིང་དྲགས་ནས་རྡིབ་ཡོད་པས་འཁོར་ལོ་སྐྱོད་པའི་ཚེ་ན་མཐོ་དམའ་ཤོར་འདུག ཁོང་སྡོད་
སའི་འགྲམ་གྱི་རྐུབ་སྟེགས་ཐོག་ཀོ་སྒམ་ཆེན་པོ་ཞིག་བཞག་ཡོད་པ་དང་དེའི་ཕྱི་ལ་ལུག་
ལྤགས་དམར་པོས་གཡོགས་ཡོད། རག་གི་ཨ་ལོང་གསུམ་ལས་རྔམ་བརྗིད་ལྡན་པའི་འོད་
མདངས་ཆེམ་ཆེམ་བྱེད།
སྨན་པ་ནི་རླུང་སྐོར་ཞིག་དང་འདྲ་བར་གསེར་སེང་མགྲོན་ཁང་གི་སྒོ་མཆོར་འོག་ཏུ་
སླེབས། ཁོང་གིས་རྟ་ཤིང་རྟ་ལས་འགྲོལ་དགོས་པའི་སྐད་ཅོར་བརྒྱབ། དེ་ནས་སྐུ་ངོ་མ་རྟ་
རའི་ནང་འཛུལ་ཏེ་རྟའི་གཟན་རྩྭ་ཡུག་པོའི་རྩྭ་ཡིན་མིན་ཞིབ་བཤེར་བྱས། ཁོང་ནད་པའི་
ཁྱིམ་དུ་སླེབས་སྐབས་དང་ཐོག་སེམས་ཁུར་བྱེད་ས་ནི་ག་དུས་ཡིན་ནའང་ཁོང་གི་རྒོད་མ་
དང་ཤིང་རྟ་འཁོར་ལོ་རེད། དེའི་སྐོར་རྗོད་སྐབས་ཚང་མས “ཨ་ལ་ལ། སྐུ་ཞབས་ཁ་ཉི་ཝེ་
ནི་མི་ཁྱད་མཚར་པོ་གཞན་དང་མི་འདྲ་བ་ཞིག་འདུག” ཟེར། ཁོང་ནི་སྒམ་ནན་འགྱུར་
ལྡོག་མེད་པ་ཞིག་ཡིན་པས་མི་རྣམས་ཀྱིས་དེ་བས་ཁོང་ལ་གུས་བཀུར་བྱེད། གལ་ཏེ་འཇིག་
རྟེན་ཐོག་གི་མི་ཚང་མ་ཤི་ནས་ཁོང་གཅིག་པུ་ལྷག་ནའང་ཁོང་གི་གོམས་གཤིས་ལ་འགྱུར་
ལྡོག་ཏིལ་འབྲུ་ཙམ་ཡང་འགྲོ་མི་སྲིད།
ཧའོ་མེ་འབྱོར། སྨན་པ་ན་རེ། ང་ལ་ལག་རོགས་ཁྱོད་རང་དགོས་ཡོད། གྲ་སྒྲིག་གྲུབ་
སོང་ངམ། འགྲོ་དང་ཞེས་ཟེར།
འོན་ཀྱང་སྨན་གཉེར་དཀའ་བཅུ་པའི་ངོ་གདོང་དམར་པོར་གྱུར་པ་དང་། ཁོ་པ་ཚོར་
བ་སྐྱེན་དྲགས་ནས་གཤག་བཅོས་ཆེན་པོ་དེ་འདྲ་བྱེད་སྐབས་ལག་རོགས་མི་འཇོན་ཚུལ་
གསལ་བཤད་བྱས།
ཁོ་ན་རེ། “ཁྱེད་རང་གིས་མཁྱེན་གསལ་ལྟར། མི་ཞིག་གཅིག་པུར་ཟུར་དུ་ལངས་
ནས་ལྟ་བའི་ཚེ། དབང་རྩ་ལ་ཕོག་ཐུག་ཆེན་པོ་ཡོང་སྲིད། དེའི་ཁར་ངའི་དབང་རྩའི་མ་
ལག་དེ་བས་ཀྱང… ” ཞེས་བརྗོད་པའི་ཚེ་ཁཱ་ཉི་ཝེ་ཡིས་སྐད་ཆའི་བར་དུ་འཚང་ནས་
ན་རེ། “ངས་བལྟས་ན་དེ་ལས་ལྡོག་སྟེ་ཁྱོད་རང་ལ་གཟའ་ནད་ཕོག་ཉེན་ཆེ། དོན་དངོས་
ཐོག་དེ་ལ་ཡང་ཡ་མཚན་བྱེད་མི་དགོས། ཅིའི་ཕྱིར་ཞེ་ན་ཁྱེད་རང་ཚོ་སྨན་གཉེར་དཀའ་
བཅུ་པ་སྐུ་ཞབས་ཚོ་ཉིན་ལྟར་སྨན་སྦྱོར་ཁང་དུ་སྡོད་དགོས་པས་ཁྱེད་རྣམ་ཚོའི་གཟུགས་
པོ་ལ་ཤུགས་རྐྱེན་མི་ཐེབས་ག་ལ་སྲིད། འོན་ཀྱང་ཁྱེད་རང་ཚོས་ང་ལ་ལྟོས་དང་། ཉིན་ལྟར་
ཆུ་ཚོད་བཞི་པ་ལ་ཡར་ལངས། ཆུ་གྲང་མོས་སྨ་ར་བཞར། འོན་ཀྱང་ང་ལ་གྲང་བའི་སྣང་བ་
ཡོང་མ་མྱོང་ངས་ཧྥ་རན་སིའི་རས་སྤུ་མའི་དོར་མ་གྱོན་མ་མྱོང་། ཆམ་པ་ཡང་ཕོག་མ་མྱོང་།
གཟུགས་པོ་ཡག་ཐག་ཆོད་ཡོད། ཁོ་བོ་ནི་མཚན་ཉིད་རིག་པ་བ་ཞིག་དང་འདྲ་བར་འཚོ་བ་
འདི་འདྲ་ཟེ་སྐྱེལ་ཐུབ་ལ། འཚོ་བ་ཕར་འདྲ་ཟེ་ཡང་སྐྱེལ་ཐུབ། ལྟོ་ཆས་ག་རེ་བྱུང་ནའང་ཟ་
ཡི་ཡོད། དེར་བརྟེན་ངའི་ལུས་པོ་ཁྱེད་རྣམ་ཚོ་ལྟར་གྱི་སྐྱིད་ལངས་ཤོར་བ་དེ་འདྲ་མ་ཡིན།
ཁོ་བོས་ཡེ་ཤུའི་དད་ལྡན་པ་ཞིག་ལ་གཤག་བཅོས་བྱེད་སྐབས་དེ་ཡ་ཙེ་གསོད་པ་དང་མི་
འདྲ་བ་ཅང་མེད། ཁྱེད་རྣམ་ཚོས་དེ་ཐོས་སྐབས་གོམས་ལོབས་སུ་སོང་བ་རེད་ཅེས་བརྗོད་
ངེས། གོམས་ལོབས་སུ་སོང་བ་ཟེར།
དེས་ན་དབྱི་པོ་ལེ་ཐེ་དངངས་སྐྲག་གིས་ཉལ་སའི་ནང་རྔུལ་ཆུ་ཤོར་ནའང་སྐུ་ཞབས་
དེ་གཉིས་ཁ་བརྡར་བཞིན་ཡོད། སྨན་གཉེར་དཀའ་བཅུ་པས་ཕྱི་བཅོས་སྨན་པ་དམག་
དཔོན་ཆེ་མོའི་དཔེ་རུ་བླངས། དེའི་རྒྱུ་མཚན་ནི་ཕྱི་བཅོས་སྨན་པ་དང་དམག་དཔོན་
གཉིས་ཀ་འཚབ་འཚུབ་གཏན་ནས་མེད་པས་སོ་ཟེར། ཁཱ་ཉི་ཝེ་དཔེ་འཇོག་སྟངས་དེ་ལ་
མོས་པོ་བྱུང་བས་སྨན་བཅོས་ལག་རྩལ་ལ་མཁོ་བའི་ཆ་རྐྱེན་སྐོར་མང་དག་བཤད། འབུམ་
རམས་པའི་སློབ་རྒྱུས་ཐོབ་མེད་པའི་སྨན་པ་ནི་འགན་འཁྲི་ཁུར་མི་ཐུབ་པ་ཞིག་ཡིན་
ནའང་། ཁོང་གིས་སྨན་བཅོས་ལག་རྩལ་ནི་བླ་ན་མེད་པའི་ལས་རིགས་ཤིག་ལ་བརྩི་ཡི་
ཡོད། མཐའ་མཇུག་གཞི་ནས་ནད་པའི་སྐོར་གླེང་། ཁོང་གིས་ཨོ་མུས་འཁྱེར་ཡོང་བའི་སང་
རས་ཐག་པར་ཞིབ་བཤེར་བྱས(དོན་དུ་དེ་སྔོན་རྐང་གྱོལ་ལ་གཤག་བཅོས་བྱེད་སྐབས་ཀྱི་
སང་རས་ཐག་པ་དེ་རིགས་ལགས)པ་དང་། གཤག་བཅོས་བྱེད་དགོས་པའི་རྐང་པ་དེ་མི་
ཞིག་ལ་མནན་དུ་བཅུག ཁོང་ཚོས་ལེ་སི་ཏི་པུ་དྷུ་ཝ་འཚོལ་མི་བཏང་། སྐུ་ཞབས་ཁཱ་ཉི་ཝེ་
ཕུ་ཐུང་བརྫེས་ནས་སྒྲོག་སྟེགས་སྤོ་ལོ་ཁང་དུ་འཛུལ། འོན་ཀྱང་སྨན་གཉེར་དཀའ་བཅུ་པ་
ནི་ཨ་ཐེ་རྨི་སི་དང་ཁང་པའི་གནས་མོ་དང་མཉམ་དུ་སྒོ་ཕྱིར་བསྡད། བུད་མེད་དེ་གཉིས་
ཀྱི་ངོ་གདོང་གོ་ཐལ་ལས་ཀྱང་ཚོས་གཞི་སྐྱ་བ་དང་རྣ་ཅོག་སྒོ་སྲུབས་ལ་འབྱར་ནས་ཉན།
རྐང་པ་གཅོད་སྐབས་བྷོ་ཝ་རི་ནི་ཁང་པའི་ནང་ལས་གོམ་པ་གང་ཡང་ཕྱིར་ཐོན་མི་
ཕོད། ཁོ་པ་ཤོད་ཁང་གི་མེ་ཁ་གསོས་མེད་པའི་དྲོད་ཐབ་འགྲམ་དུ་ཨོག་མ་དང་ཁ་བར་
གློད། ལག་པ་གཉིས་བྲང་ལག་དམ་པོར་བཅས། འདྲེན་བྱེད་ཟུང་གཡོ་བ་མེད་པར་གནས།
ཁོའི་སེམས་ལ “ད་ག་འདྲ་པོའི་རླུང་རྟ་ཆག་རྒྱུ་ལ་ཨང་། ད་ག་འདྲ་པོའི་བློ་ཕངས་པ་ལ་
ཨང” སྙམ། དོན་དུ་ཁོས་བསམ་ཚོད་ཐུབ་པའི་སྔོན་འགོག་གི་བྱ་ཐབས་གང་ཡོད་སྤྱད། ད་
ནི་ལས་དབང་དགྲ་ལ་ལངས་པར་བརྩི་རྒྱུ་ལས་མ་འདས། དེ་ཙམ་ལ་ཧ་ལས་རྒྱུ་ཅི། གལ་
ཏེ་དབྱི་པོ་ལེ་ཐེ་ཤི་སོང་ན་དེ་ནི་ཁོས་བསད་པ་མ་རེད་དམ། གལ་ཏེ་སྨན་པ་བསྟེན་མཁན་
གྱིས་སྐད་ཆ་དྲིས་ཚེ་རྒྱུ་མཚན་གང་ཞིག་དྲངས་ཏེ་ལན་འདེབས་དགོས་སམ། གནས་ཚུལ་
གང་རུང་ཞིག་གི་ཐོག་ནས་ཁོས་ནོར་བར་ཡང་སྲིད་པས་ཁོས་བསམ་བློ་ཡང་ཡང་བཏང་
ནའང་ནོར་འཁྲུལ་ཤོར་ས་མ་རྙེད། དངོས་གནས་བྱས་ན་སྐད་གྲགས་ཆེ་ཤོས་ཀྱི་ཕྱི་བཅོས་
སྨན་པ་ཡང་ལས་འཛོལ་ཐོན་པ་ལས་གཡོལ་ཐབས་མེད་མོད། འོན་ཀྱང་སུ་ཞིག་དེ་ལ་ཡིད་
ཆེས་སམ། མི་གཞན་གྱིས་ཁོ་ལ་འཕྱ་དམོད་དང་། སྐད་གྲགས་མེད་པའི་སྨན་པ་དེར་ཁ་
རྡུང་གཏོང་རྒྱུ་ལས་མ་འདས། ཁོའི་མིང་ངན་ཧྥུ་ལེ་ཅེ་དང་། ཤིན་པའོ་གྲོང་རྡལ། རུ་ཨང་
བཅས་སུ་ཁྱབ་ནས་སྐྱེ་བོ་ཀུན་གྱིས་མ་ཤེས་པ་མེད་པར་འགྱུར་སྲིད། ཐ་ན་ལས་རིགས་
གཅིག་པའི་མི་གང་རུང་ཞིག་གིས་རྩོམ་ཡིག་བྲིས་ཏེ་ཁོ་ལ་དམའ་འབེབས་མི་གཏོང་
ཚགས་པར་ཐོག་ནས་ལན་འདེབས་དགོས་ཀྱི་རེད། ཐ་ན་དབྱི་པོ་ལེ་ཐེ་ཡིས་ཀྱང་ཁོ་ཁྲིམས་
བའི་ངེས་པ་མེད། དེ་འདྲ་བྱས་ན་ཡི་གེའི་ལམ་ནས་དམག་རྒྱག་པ་ལས་འོས་མེད་པ་དང་།
ལ་སྦྱོར་སྲིད་ཨང་། བལྟས་ཚོད་ལ་སོ་སོའི་སྙན་གྲགས་ཡོངས་སུ་བརླག་ལ་ཉེ་བ་དང་།
གཏམ་དོན་གཉིས་མེད་དུ་འགྱུར་རྒྱུ་ལས་འོས་མེད་པས། སྐབས་དེར་ཁོའི་སེམས་པ་བློས་
བསླངས་ཀྱི་ཚུར་རྒོལ་ཁྲོད་དུ་ལྷིང་འཇགས་ཐབས་མེད་པ་ནི། རྒྱ་མཚོའི་ནང་དུ་འཕངས་
པའི་ཤིང་ཟོམ་ཞིག་དང་འདྲ་བར་རྦ་རླབས་ཀྱི་ཁྲོད་དུ་ཡར་ལངས་མར་འཇགས་བྱེད།
ཨི་མ་ཁོའི་ཁ་སྤྲོད་དུ་བསྡད་ནས་ཁོ་ལ་བལྟས་ནས་ཡོད་ཅིང་། དེ་དུས་ཁོ་མོ་ནི་ཁོའི་ངོ་
ཚ་ཁ་སྐྱེངས་ལ་སྡུག་མཉམ་འཁུར་བྱེད་པ་མ་ཡིན་པར་རང་ཉིད་ཀྱི་ངོ་ཚ་ཁ་སྐྱེངས་ཐད་ལ་
བསམ་བློ་གཏོང་བཞིན་ཡོད་ཅིང་། མོའི་སེམས་ལ་ཁོ་ལྟ་བུའི་མི་ཞིག་གིས་དོན་སྙིང་ཡོད་པའི་
ལས་དོན་ཞིག་བསྒྲུབ་རྒྱུར་སྟོང་བསམ་འཆང་བ་ནི་ཐེངས་ཉི་ཤུ་བལྟས་ནའང་ཁོའི་འཇོན་
ཐང་གང་ཡང་མེད་པའི་གདོང་རིས་མཐོང་མ་ཐུབ་པ་ནི་ངོ་ཚ་དགོས་པ་ཞིག་རེད་ཨང་སྙམ།
ཆ་ལི་ཁང་པའི་ནང་ཕར་འཆམ་ཚུར་འཆམ་བྱེད། ཁོའི་འཇུར་རྟས་པང་གཅལ་རྡུང་
པའི་ཐག་སྒྲ་ལྷང་ལྷང་གྲག
ཁོ་མོ་ན་རེ། ཁྱོད་རང་མར་སྡོད་དང་། མི་སུན་དུ་འཇུག་གིས་ཟེར།
དེས་ན་ཁོ་གདན་དུ་འཁོད།
བདག་ཉིད་ལྟ་བུའི་སྤྱང་གྲུང་དོད་པའི་མི་ཞིག་སླར་ཡང་ནོར་དགོས་དོན་ག་རེ་ཡིན་
ནམ། མི་དྲན་རྒུ་དྲན་གང་རུང་ཞིག་གིས་བདག་ཉིད་ཀྱི་མི་ཚེ་གང་པོ་སྡུག་ལ་ཡང་ཡང་
སྦྱར་རམ། ཁོ་མོ་རང་ཉིད་རྒྱས་སྤྲོས་ལ་མོས་པའི་རང་གཤིས་དང་། ཡིད་སེམས་སྟོང་ལྷང་
ལྷང་། གཉེན་སྒྲིག་བྱས་རྗེས་ཆོ་བྲོ་མེད་པའི་འཚོ་བ། ཁྱིམ་འཛིན་མའི་རྙོག་ལས་སོགས་
ཡིད་ལ་འཁོར་བ་དང་། ད་དུང་ཁུག་རྟ་རྨས་མ་འདམ་རྫབ་ནང་ཤོར་བ་ལྟ་བུའི་ཁོ་མོའི་སྟོང་
བསམ་འདྲ་མིན་དང་། སོ་སོས་རེ་འདོད་བྱེད་པའི་བྱ་དངོས། སོ་སོས་བློས་གཏོང་བྱས་པའི་
བྱ་དངོས། ཐོབ་དགོས་ངེས་ཀྱི་བྱ་དངོས་སོགས་ཡིད་ལ་འཁོར་ནས་དེ་དག་ཚང་མ་
་མ་ཡང་སྙིང་ག་རེ་བྱས་པས་ལན་པ་ཡིན་ནམ། ག་རེ་བྱས་པས་ལན་པ་ཡིན་ནམ་སྙམ།
གློ་བུར་དུ་རྣ་ལ་གཟན་པའི་སྡུག་སྐད་ཅིག་གིས་མཁའ་དབྱིངས་གཤགས་པ་དང་། གྲོང་
རྡལ་ཆུང་ཆུང་གི་ལྷིང་འཇགས་དཀྲོགས། བྷོ་ཝ་རིའི་གདོང་གཤིས་ལོག་ནས་ཧ་ལམ་དྲན་
མེད་དུ་བརྒྱལ་གྲབས་བྱས། ཁོ་མོ་ནི་སུན་སྣང་ཆེ་བའི་རྣམ་འགྱུར་སྟོན་བཞིན་སྨིན་མ་བསྡུས་
ཙམ་བྱས་པ་དང་མུ་མཐུད་མནོ་བསམ་གཏོང་བཞིན་མཆིས། ཚང་མ་ཁོའི་ཆེད་དུ་ཡིན་པ་
དང་། ཅི་ཡང་མི་ཤེས་ཤིང་གང་ལའང་དགའ་སྣང་མེད་པའི་མི་འདི་འདྲ་ཞིག་གི་ཆེད་དུ་རེད་
ཨང་། ལྟོས་དང་ཁོ་ད་དུང་ཞི་ལྷོད་སྣང་མེད་ངང་ཕ་གིར་བསྡད་དེ་སྙན་གྲགས་རྦད་དེ་བརླག་
ནས་སླད་ཕྱིན་བདག་ཉིད་ངོ་ཚ་ཁ་སྐྱེངས་ཀྱི་གནས་སུ་གྱར་རྒྱུ་དང་། ཁོ་པ་རང་ཉིད་ཀྱང་ངོ་
ཚ་ཁ་སྐྱེངས་ཀྱི་གནས་སུ་གྱར་རྒྱུ་ཡིན་པར་བསམ་བློ་གཏན་ནས་མི་གཏོང་། བདག་ཉིད་ཀྱིས་
འབད་བརྩོན་འདྲ་མིན་ལ་བརྟེན་ནས་ཁོ་ལ་བརྩེ་པོ་ཡོང་ཐབས་བྱས་པ་དང་། ད་དུང་སོ་སོ་མི་
གཞན་གྱི་དབང་དུ་ཤོར་བར་འགྱོད་གདུང་གི་མིག་ཆུ་བཏང་བ་རེད་ཨང་།
“གཅིག་བྱས་ན་ཁོ་སྡེར་མོ་ཕྱི་འགྱེད་ཡིན་པར་སྲིད།” མནོ་བསམ་གཏོང་བཞིན་
པའི་བྷོ་ཝ་རིས་གློ་བུར་དུ་དེ་ལྟར་སྨྲས།
གློ་བུར་ཐོག་རྒྱག་གི་སྐད་ཆ་དེ་ཁོ་མོའི་རྣ་བར་ཐོས་པའི་ཚེ་དེ་ནི་ལྕགས་རིལ་རྡོག་
ཁོས་ཅི་ཞིག་ཤོད་ཀྱི་ཡོད་དམ་སྙམ་ནས་ཁོ་ལ་བལྟས། ཁོ་གཉིས་ཕན་ཚུན་གཅིག་གིས་
པོ་ཞིག་དངུལ་གྱི་སྡེར་མའི་ནང་ལྷུང་བ་བཞིན་ཁོ་མོ་དངང་འདར་ཤོར། མགོ་བོ་དགྱེ་ནས་
གཅིག་ལ་ལྟ་བཞིན་ཡོད་ནའང་ནང་བསམ་པའི་ཀུན་སློང་ནི་ཅི་འདྲའི་བར་ཐག་རིང་པོ་
ཞིག་ལགས་ཤིང་། ཕན་ཚུན་གཅིག་གིས་གཅིག་མཐོང་སྐབས་རེ་ཞིག་ཧོན་འཐོར་ནས་
ལུས། ཆ་ལི་ཡི་ར་བཟི་བའི་འདྲེན་བྱེད་ལྟ་བུའི་ལྟ་སྟངས་ཀྱིས་ཁོ་མོ་ལ་ཕུར་ཚུགས་སུ་ལྟ་བ་
དང་སྦྲགས། འགུལ་ཙམ་ཡང་མེད་པར་རྐང་པ་གཅོད་བཞིན་པའི་དབྱི་པོ་ལེ་ཐེའི་མཐའ་
མའི་འོ་དོད་ལ་ཉན་བཞིན་ཡོད། ཁོའི་འོ་དོད་ཀྱི་སྐད་གདངས་རིང་ལ་རྒྱུན་མི་ཆད་པ་དང་།
སྐབས་འགར་རྣ་བར་འཛེར་བའི་བཙིར་སྐད་ཚ་པོ་རེ་རྒྱག་ཚུལ་ནི་དེ་ནས་མི་རིང་བའི་
སར་དུད་འགྲོ་བཤའ་སྐབས་ཀྱི་ངུ་སྐད་ལྟར་དུ་སྣང་། ཨི་མ་མདངས་མེད་པའི་མཆུ་སྒྲོས་
ལ་སོ་བཏབ་པ་དང་ལག་ནང་དུམ་བུར་སོང་བའི་བྱུ་རུའི་མེ་ཏོག་གི་ཡལ་ག་ཞིག་འཕུར་
མཉེད་གཏོང་བཞིན་འདྲེན་བྱེད་གཉིས་ཕུར་ཚུགས་སུ་ཆ་ལི་ལ་ལྟ་བཞིན་པའི་ངང་ཚུལ་
ནི་ཧ་ལམ་ཁོ་ལ་མེ་ཤུགས་འཕུར་མདའ་ཆ་གཅིག་འཕེན་གྲབས་བྱེད་པ་ལྟར་དུ་སྣང་། ད་
ཆ་ཁོའི་ལུས་ཐོག་གི་ཡོད་ཚད་ཀྱིས་ཁོ་མོ་ལ་ཁོང་ཁྲོ་སློང་བར་བྱེད་ཅིང་། ཁོའི་གདོང་རིས་
དང་། ཁོའི་གྱོན་གོས། ཁོས་ཤོད་འགྱུར་གྱི་སྐད་ཆ། ཁོའི་ཡོད་ཚད་ཀྱི་ཡོད་ཚད། མདོར་ན་
ཁོ་གནས་པ་ཙམ་ལའང་། དེ་སྔོན་ཁོའི་ཆེད་དུ་བུད་མེད་ཀྱི་མཛངས་སྤྱོད་བསྲུངས་པར་
འགྱོད་སེམས་སྐྱེས་ཤིང་། དེ་ནི་ཧ་ལམ་ཉེས་སྡིག་བསགས་པ་བཞིན་དུ་མཐོང་བས། ཁོ་མོའི་
སེམས་ནང་དུ་ཅུང་ཟད་ལྷག་ཡོད་པའི་བུད་མེད་ཀྱི་བསྲུང་བྱའི་ཀུན་སྤྱོད་ཀྱང་ཁོ་མོའི་རང་
ཆེ་རང་རློམ་གྱི་རྡུང་རྡེག་དྲག་པོའི་འོག་རྦད་དེ་ཐོར་བརླག་ཏུ་སོང་། འཛེམ་ཟོལ་ཅི་ཡང་
མེད་པར་འགབ་མཐུན་ཉམས་སུ་བསྟར་བར་མི་གཞན་གྱི་འཕྱ་སྨོད་ཕོག་པར་ཁོ་མོ་སྤོབས་
པ་སྐྱེས། ཟུར་བསྟེན་སྙིང་སྡུག་གི་གཟུགས་བརྙན་ཁོ་མོའི་སེམས་ཀྱི་ཡོལ་གོར་ལོག་པ་དང་།
དེ་ཉིད་ལ་དེ་བས་སེམས་ཀྱི་རྟ་ཕོ་གཅུན་ཐབས་བྲལ་བའི་ཡིད་དབང་འཕྲོག་ཤུགས་ལྡན།
ཁོ་མོའི་རྣམ་ཤེས་ཧྲིལ་པོ་དྲན་གསོའི་ཞིང་ཁམས་སུ་འཛུལ་ཞིང་། སྤྲོ་སྣང་གསར་པ་ཞིག་
གིས་ཁོ་མོ་གཟུགས་བརྙན་དེའི་ཕྱོགས་སུ་འཐེན། དེའི་ཚེ་ན་ཆ་ལི་དུས་གཏན་དུ་ཁོ་མོའི་
འཚོ་བ་ལས་ཁ་བྲལ་ནས་ལྷག་མ་མེད་པ་དང་། ཐ་ན་ལྷག་ཏུ་མི་རུང་བར་གྱུར་ནས་གྲིབ་མ་
ཙམ་ཡང་ཤུལ་མེད་དུ་སོང་། དེ་དག་ནི་དབུགས་ཀྱི་རྒྱུ་བ་ཕྲ་མོ་ལྷེམ་ལྷེམ་དུ་འགུལ་བཞིན
རིམ་པས་དབུགས་རྒྱུན་ཡལ་བཞིན་པ་ཁོ་མོས་གཟུགས་ཅན་བཞིན་དུ་མཐོང་བ་ལྟར་བྱུང་།
རྐང་ཐང་ལམ་ཐོག་གོམ་སྒྲ་གྲག ཆ་ལིས་མར་གློད་པའི་ཁྲ་ཡོལ་གྱི་རྒྱབ་ནས་ཕྱི་ངོས་
ལ་ལྟ་བའི་ཚེ། སྐུ་ཞབས་ཁཱ་ཉི་ཝེ་ཚལ་ཁྲོམ་གྱི་ཟུར་དུ་ཉི་འོད་དྲོན་མོའི་འོག་ཏུ་ལངས་ནས་
དང་ལག་ཏུ་སྒམ་དམར་པོ་ཞིག་འཁྱེར་ནས་ཁོང་གཉིས་སྨན་རྫས་ཚོང་ཁང་གི་ཕྱོགས་སུ་
ལག་རས་ཀྱིས་དཔྲལ་བའི་རྔུལ་ཆུ་འཕྱི་བཞིན་པ་མཐོང་། ཧའོ་མེ་ཁོང་གི་རྗེས་སུ་ཡོད་པ་
བཞུད་བཞིན་འདུག་དེའི་ཚེ་ཆ་ལི་ནི་ཕུ་ཤོར་བའི་ལྒང་བུ་བཞིན་དུ་གྱུར་ནས་ཁྱིམ་ཚང་གི་དྲོ་སྐྱིད་ལ་
བརྟེན་ནས་ཕུ་རྒྱོང་དགོས་པས་ཁ་ཕྱིར་བསྐོར་ནས་ཆུང་མ་ལ། “ང་ལ་འཐམ་ཙམ་གྱིས་
དང་སྙིང་སྙིང་ལགས་ཟེར།
ཕར་སོང་། ཁོ་མོ་རླུང་ལངས་ནས་ངོ་གདོང་ཡོངས་རྫོགས་དམར་པོར་གྱུར་འདུག
ཁོ་ཡ་མཚན་སྐྱེས་ནས་ན་རེ། “ག་རེ་བྱས་སོང་ངམ། ག་རེ་བྱས་སོང་ངམ། སེམས་
འཚབ་མ་བྱེད། སེམས་རྣལ་ལ་ཕོབ་དང་། ང་ཁྱེད་རང་ལ་བརྩེ་པོ་ཡོད་པ་ཤེས་གསལ་
རེད། ཚུར་ཤོག་དང” ཟེར།
ཁོ་མོ་སུན་སྣང་གྱིས་མི་བཟོད་པར “འགྲིག་སོང” ཞེས་སྐད་བརྒྱབ།
ཨི་མ་ཚོམས་ཁང་ནས་ཕྱིར་ཐོན་པ་དང་སྒོ་ཤུགས་ཀྱིས་བརྒྱབ་པས་གྱང་གི་ལྡེབས་སུ་
བཀལ་བའི་ཆར་རྟགས་ཆུ་ཚོད་ཀྱང་ས་ལ་ལྷུང་ནས་ཧྲུག་ཆག་ཏུ་སོང་།
ཆ་ལི་སྒྲོམ་ལྡན་རྐུབ་སྟེགས་ཐོག་ལྷུང་། ཅི་ཡིན་འདི་ཡིན་མེད་པས་སེམས་པ་རབ་
ཏུ་འཁྲུག ཁོའི་སེམས་ལ་ཁོ་མོ་སྨྱོ་བ་མིན་ནམ་སྙམ་ནས་ངུ་ཤོར་བ་དང་། རང་གི་ཉེ་སྐོར་
དུ་བསམ་ཤེས་མི་ཐུབ་པའི་ཆག་སྒོ་གང་རུང་ཞིག་ཐོན་པའི་སྣང་བ་རབ་རིབ་ཅིག་འཆར།
དགོང་མོ་རུ་ཏོ་ཧྥུ་མེ་ཏོག་ལྡུམ་རའི་ནང་འབྱོར་སྐབས་ཁོའི་ཟུར་བསྟེན་སྙིང་སྡུག་རྡོ་སྐས་
ཨང་དང་པོའི་ཐོག་ཁོ་བསྒུགས་ནས་བསྡད་འདུག ཁོ་གཉིས་ཕན་ཚུན་དམ་པོར་འཐམས།
ཁོ་གཉིས་དབར་གྱི་འཁང་རའི་ཁྱགས་པ་ཡང་མེ་ལྟར་ཚ་བའི་འཐམ་འཁྱུད་དང་མཆུ་
འདབ་སྦྱོར་བའི་ཁྲོད་དུ་རང་ཞིག་ཏུ་སོང་།
བཅུ་གཉིས། ཁོ་གཉིས་དབར་སྔོན་ཆད་ཀྱི་བརྩེ་དུང་སླར་གསོ་བྱུང༌། སྐབས་འགར་ཐ་ན་ཉིན་ཁ་
དཀར་ངོ་དཀར་ལའང་ཨི་མ་ཡིས་གློ་བུར་དུ་ཡིག་ཆུང་བྲིས་ཏེ་སྒེའུ་ཁུང་གི་ནང་ནས་ཀྲུ་སེ་
ཐེན་ལ་ལག་བརྡ་ཞིག་བྱས་མཚམས། ལག་རོགས་ཆུང་ཆུང་དེས་རས་ཀྱི་པང་རས་དཀྲོལ་
ཏེ་བྱ་འཕུར་བ་ལྟར་ཡུས་ཤེ་གཞིས་ཀར་སྐྱེལ་བར་འགྲོ་ཡི་ཡོད། རུ་ཏོ་ཧྥུ་འབྱོར་རྗེས་ཁོ་མོས་
འཚོ་བར་སྙིང་པོ་མེད་ལུགས་དང་། ཁྱོ་བོར་སུན་སྣང་སྐྱེ་ལུགས། མི་ཚེ་ཇི་ལྟར་སྐྱེལ་དགོས་
མིན་མི་ཤེས་ལུགས་ཙམ་ལས་བརྗོད་རྒྱུ་གཞན་མེད་པས། ཁོ་སུན་སྣང་སྐྱེས་ནས་ཉིན་ཞིག་
ན་རེ། “ང་ལ་ཐབས་ཤེས་ཅི་ཡོད་དམ” ཞེས་སྐད་བརྒྱབ།
ཀྱེ་མ། གལ་ཏེ་ཁྱེད་རང་གིས་ཁས་བླངས་ན་ཁོ་མོ་ཁོའི་པུས་མོ་གཉིས་ཀྱི་དབར་དུ་ས་མཐིལ་ཐོག་བསྡད་པ་དང་། ཡ་འགྲམ་གྱི་སྐྲ་ལོ་
ཟིང་ཞིང་འདྲེན་བྱེད་གཉིས་ནས་གདེང་ཚོད་མེད་པའི་ཉམས་ཤིག་ཐོན་བཞིན་དེ་ལྟར་སྨྲས།
རུ་ཏོ་ཧྥུ་ན་རེ། “ག་རེ་ཁས་བླངས་ན” ཞེས་དྲིས།
ཁོ་མོ་དབུགས་རིང་ཞིག་བཏང་ནས་ན་རེ། “ང་གཉིས་ཡུལ་གཞན་ཞིག་ཏུ་གནས་
བཅའ་བར་སོང་ན་གང་དུ་སོང་ནའང་ཆོག” ཟེར།
ཁོས་དགོད་ཙམ་གྱིས “ཁྱེད་རང་དངོས་འབྲེལ་སྨྱོ་འདུག་གམ། དེ་འདྲ་སྲིད་དམ” ཟེར།
རྗེས་སུ་ཁོ་མོས་དོན་དེ་བསྐྱར་དུ་གླེང་སྐབས། ཁོས་མགོ་མ་འཚོས་པའི་ཁུལ་གྱིས་
བརྗོད་གཞི་གཞན་ཞིག་བརྗེ་བར་བྱེད། ཁོའི་སེམས་ནས་དགའ་རོགས་སྒྲིག་པ་ལྟ་བུའི་དོན་
དག་སྟབས་བདེ་པོ་དེ་རྙོག་དྲ་ཚ་པོ་འདི་འདྲ་བཟོ་དགོས་དོན་ཁོས་མི་ཤེས་ཤིང་། ཁོ་མོའི་
བརྩེ་དུང་གི་ལྐོག་ཏུ་ད་དུང་དམིགས་བསལ་གྱི་དམིགས་ཡུལ་དང་བསམ་ཚུལ། དེ་མིན་
གཞན་དག་ཅིག་ཡོད་པར་ཁོ་ཡ་མཚན་སྐྱེས།
ཁོ་མོ་སོ་སོའི་བརྩེ་དུང་གི་མེ་ལྕེ་ལ་མུ་མཐུད་བུད་ཤིང་སྣོན་པར་ཁོ་མོ་ལ་སོ་སོའི་
གནས་ལུགས་ཡོད་པ་དང་སོ་སོའི་རྒྱུ་མཚན་ཡོད། ཁྱོ་བོ་ལ་ཁོང་ཁྲོ་ཟ་ཇེ་ཆེར་འགྲོ་བ་དང་
བསྟུན་ནས་ཁོ་མོས་རུ་ཏོ་ཧྥུ་ལ་འཛིན་པའི་བརྩེ་དུང་ཡང་ཇེ་ཟབ་ཇེ་ཟབ་ཏུ་སོང་། ཁོ་མོས་
འདི་ཕྱོགས་ལ་བརྩེ་དུང་ཇི་ཙམ་ཆེ་བ་དེ་ཙམ་གྱིས་ཕར་ཕྱོགས་ལ་མི་མོས་པའི་བསམ་བློ་
སྐྱེས། ཁོ་མོ་རུ་ཏོ་ཧྥུ་དང་འགབ་མཐུན་བྱས་རྗེས་སླར་ཡང་ཆ་ལི་དང་ལྷན་དུ་གནས་པའི་
ཚེ་ཁོ་ནི་ཅི་འདྲའི་ཁོང་ཁྲོ་ཟ་དགོས་པ་ཞིག་ཏུ་མཐོང་ཞིང་། ཁོའི་ལག་པའི་མཛུབ་མོ་ཅི་
འདྲའི་གོག་ཏོ་དང་། ཀླད་པ་ལྐུགས་རྟག་དོད་པ། རྣམ་འགྱུར་ཅི་འདྲའི་ཐ་མལ་པ་ཞིག་ཏུ་
མཐོང་། དེས་ན་ཁོ་མོས་ཆུང་མ་མཛངས་མ་ཞིག་ཏུ་བཅོས་པའི་དུས་སུ་མི་གཞན་དག་
ཅིག་གི་གཟུགས་བརྙན་བསམ་བློར་འཁོར་བའི་ཚེ། དེ་མར་ཁོ་མོའི་འདོད་གདུང་མེ་ལྟར་
འབར་བར་བྱེད། མི་དེའི་གནག་ལ་སྣུམ་པའི་སྐྲ་ལོ་གཅུས་རིལ་ཤིག་ཤིག་ཉི་མས་ཚིག་ནས་
དམར་སྨུག་ཏུ་གྱུར་པའི་དཔྲལ་མགོའི་ཟུར་དུ་དཔྱངས། ཁོའི་ལུས་པོ་དཔའ་ཆ་ཐང་ལ་བྱད་
གཟུགས་མཛེས་པ། ཁོས་གནད་དོན་ལ་དབྱེ་ཞིབ་བྱེད་སྐབས་ཅི་འདྲའི་ཉམས་མྱོང་གིས་
ཕྱུག་པ། ཕྱི་བཟོ་སྤམ་ལ་བརྩེ་དུང་གིས་ཕྱུག་པ་ཞིག་རེད་ཨང་། མི་དེའི་ཆེད་དུ་ད་གཟོད་ཁོ་
མོས་བརྐོས་དཀྲོལ་བཟོ་བོ་ཞིག་དང་འདྲ་བར་སོ་སོའི་སེན་མོ་མཛེས་བཟོ་ཞིབ་ཚགས་བྱེད་
པ་དང་། སྐྱོ་ངལ་མེད་པར་བཞིན་རས་ལ་ཤ་གསོས་བྱུག ལག་རས་ལ་ཆུ་དྲི་ཞིམ་ཡང་ཡང་
སྟོར། ཁོ་མོས་ལག་གདུབ་དང་སོར་གདུབ་མགུལ་རྒྱན་བཅས་བཏགས། ཁོ་ཡོང་ཚོད་ལ་ཁོ་
མོས་ནམ་མཁའ་མདོག་གི་མེ་ཏོག་བུམ་པའི་ནང་རྒྱ་སེ་མེ་ཏོག་རྡག་རྡག་བཙུགས། ཁང་
པ་དང་རང་ཉིད་སོ་སོ་གཙང་སྦྲ་གྲ་དག་བྱེད་པ་སོགས་ཧ་ལམ་སྨད་འཚོང་མས་མགྲོན་པོ་
ལ་སྣེ་ལེན་བྱེད་པ་དང་འདྲ། ཁོ་མོའི་གཡོག་མོ་རྒན་པ་གྱོན་གོས་དཀྲུས་མ་ཚར་བར་སྡོད་
དགོས་པ་དང་། ཧྥེ་ལི་ཞི་ནི་ཉིན་གང་ཐབ་ཚང་ལས་གོམ་པ་གང་མི་བྲལ། གཡོག་པོ་ཆུང་
ཆུང་ཀྲུ་སི་ཐེན་ཡང་དེ་གར་བསྡད་དེ་ཁོ་མོ་ལས་ཀ་བྱེད་སར་བལྟས་ནས་སྡོད།
ཁོ་མོ་ནི་གོས་ལ་དབུར་ཏི་རྒྱག་སའི་པང་ལེབ་ཐོག་གྲུ་མོ་བཙུགས་ནས་ངོམ་པ་མེད་
པར་ཁོ་མོའི་གཡས་གཡོན་དུ་བཀྲམ་པའི་རི་མོ་ཕྲེད་ལ་ཡོད་པའི་སྨད་གཡོག་དང་། སྟོད་ལྷེ།
ཁ་དཀྲིས། རྟ་ཞེང་ཆེ་ལ་དོར་ཁ་ཆུང་བའི་འགྱིག་གི་སྐེད་རགས་སྦྲགས་མའི་དོར་མ་སོགས་
བུད་མེད་ཀྱི་གྱོན་གོས་ལ་བལྟས་ནས་བསྡད། ལག་གཡོག་ཆུང་ཆུང་དེས་ཅ་ལག་ཁ་ཤས་ལ་
ལག་པ་འཆང་བཞིན “འདི་ག་རེ་བྱེད་ཡས་རེད་དམ” ཞེས་འདྲི།
ཧྥེ་ལེ་ཞིས་དགོད་ཙམ་བྱས་ཏེ “ཁྱོད་ཀྱིས་དངོས་གནས་མཐོང་མྱོང་མེད་དམ། ཁྱོད་
རང་གི་གནས་མོ་ལྕམ་སྐུ་ཧའོ་མེ་ཡང་གྱོན་པ་འདི་འདྲ་གྱོན་གྱི་མ་རེད་དམ” ཟེར།
“ཨ་ལས། རེད་ཨང་། ལྕམ་སྐུ་ཧའོ་མེ་ལགས།”
ཁོས་མནོ་བསམ་ཡུད་ཙམ་བཏང་རྗེས་ན་རེ། “འོན་ཀྱང་ཁོང་དང་ལྕམ་ཆུང་བྷོ་ཝ་རི་
གཉིས་བསྡུར་ཐབས་ག་ལ་ཡོད་ཟེར།
ལག་གཡོག་ཆུང་ཆུང་རྟག་པར་སོ་སོའི་འགྲམ་དུ་སྡོད་པར་ཧྥེ་ལེ་ཞི་སུན་སྣང་སྐྱེས།
ཁོ་རང་ཉིད་ལས་ལོ་དྲུག་གིས་གཞོན་པ་ཡོད་ཅིང་། དེའི་ཁར་སྐུ་ཞབས་ཅེ་གཡོད་མན་གྱི་
གཡོག་པོ་ཐེ་ཨོ་ཏོ་ཡིས་མོ་ལ་སེམས་ཤོར་མདོག་བྱེད་བཞིན་ཡོད།
མོས་སྐྱོ་མ་ལྡུག་སྣོད་འཇོག་ས་སྤོ་བཞིན “ང་སུན་པོ་མ་བཟོ་དང་། ཁྱོད་རང་ཚིག་
གུའི་ནང་སྙིང་ཞིབ་མོ་བཟོ་བར་སོང་ན་ཡག རྟག་པར་བུད་མེད་ཀྱི་ཁྲོད་དུ་ཟིང་སློང་གིན་
བསྡད། སྤྱོད་ངན་པ། ཁྱོད་རང་གི་ཨོག་མ་ལ་སྨ་ར་སྐྱེས་པའི་དུས་སུ་ཤོག” ཟེར།
“རླུང་མ་ལངས་ཨང་། ངས་ཁྱོད་རང་ལ ‘ལྷམ་འཕྱི་རོགས’ བྱས་ཆོག” ཅེས་ཤོད་
བཞིན་དྲོད་ཐབ་ཀྱི་བང་ཁྲིའི་ཐོག་ནས་ཨི་མའི་ལྷམ་བླངས། ལྷམ་གི་ཐོག་འགབ་མཐུན་
བྱེད་སྐབས་འགོས་པའི་འདག་རལ་ཡོག་ཡོག་ཡིན་ཞིང་། ཁོས་ལག་པས་སྣུར་ཙམ་བྱས་མ་
ཐག་འདམ་རལ་སྐམ་པོ་ཞིབ་ནས་ཉི་འོད་འོག་ཏུ་ཐལ་རྡུལ་འཕྱུར།
ནང་མ་ན་རེ། “ལྷམ་འཕྱི་བའི་ལས་ཀ་དེ་འདྲའི་ཞིབ་ཚགས་པ་ལ་ཨང” ཟེར། རྣམ་
ཀུན་མོས་འཕྱི་སྐབས་ཞིབ་ཚགས་པོ་དེ་འདྲ་མེད་དེ། ཅིའི་ཕྱིར་ཞེ་ན། ལྷམ་ངོས་རྙིང་པར་
སོང་རྗེས་ལྕམ་ཆུང་གིས་མོ་ལ་གནང་གི་ཡོད་པས་ཡིན།
ཨི་མ་ཡི་གོས་སྒམ་ནང་ལྷམ་རྡག་རྡག་ཡོད་པ་དང་། ཁོ་མོས་རང་དགར་འཕྲོག་བརླག་
གཏོང་ནའང་ཆ་ལིས་མ་མོས་པ་གཏན་ནས་མི་བྱེད།
ཨི་མ་ཡི་གྲོས་འགོ་ལྟར་བྷོ་ཝ་རིས་ཧྥ་རན་སིའི་སྒོར་མོ་སུམ་བརྒྱ་བཏང་ནས་ཤིང་གི་
རྐང་ཚབ་ཅིག་ཉོས་ཏེ་དབྱི་པོ་ལེ་ཐེ་ལ་སྤྲད།
ཤིང་གི་རྐང་ཚབ་སྟེང་དུ་ཤིང་སོབ་ཀྱི་ཨ་ཤིང་ཡོད་པ་དང་། ཚིགས་མཚམས་སུ་ལྡེམ་
རྩིབ་ཡོད་པས་དེ་ནི་རྙོག་འཛིང་ཆེ་བའི་འཕྲུལ་ཆས་ཀྱི་སྒྲིག་ཆས་ཤིག་ཡིན་ཞིང་། ཕྱི་ངོས་
སུ་དོར་མ་ནག་པོ་ཞིག་གཡོག་པ་དང་རྐང་མགོར་འཇུར་རྩི་ནག་པོ་བཏང་བའི་ཀོ་ལྷམ་
ཞིག་གཡོགས་ཡོད། འོན་ཀྱང་དབྱི་པོ་ལེ་ཐེ་ཉིན་ལྟར་རྐང་ཚབ་མཛེས་པོ་དེ་བེད་སྤྱོད་
གཏོང་མི་བྲ་བས་ལྕམ་ཆུང་བྷོ་ཝ་རི་ལ་ཅུང་སྟབས་བདེ་བའི་རྐང་ཚབ་ཅིག་ཉོ་རྒྱུའི་རེ་བ་
བཏོན་པས་སྨན་པས་དངུལ་བཏང་ནས་གཞན་ཞིག་ཉོས།
དེ་ལྟར་རྟ་ག་ཡོག་གི་ལས་ཀ་རིམ་པས་སླར་གསོ་བྱུང་བས་ཁོ་སྔར་རྒྱུན་བཞིན་གྲོང་
རྡལ་ནང་ཕར་འགྲོ་ཚུར་འགྲོ་བྱེད་པ་མཐོང་རྒྱུ་ཡོད། འོན་ཀྱང་རྡོ་གཅལ་ཐོག་ཤིང་གི་རྐང་
ཚབ་ཐུག་པའི་སྒྲ་སྐམ་པོ་ཞིག་བྷོ་ཝ་རིའི་རྣ་བར་ཐོས་པ་ཙམ་གྱིས་རྒྱང་རིང་སང་སང་
སང་ནས་ལམ་གཡོལ་དགོས་ཀྱི་ཡོད།
སྐུ་ཞབས་ཚོང་པ་ལེ་ཧོ་ཞེས་པ་དེས་ཁོང་ཚོའི་མངག་བཅོལ་ལྟར་ཤིང་གི་རྐང་ཚབ་
མངགས་བཟོ་བྱས་པ་རེད། དེའི་དབང་གིས་ཁོ་ལ་ཨི་མ་དང་ཉེ་འདྲིས་ཀྱི་གོ་སྐབས་ཐོབ།
ཁོས་ཨི་མ་ལ་ཕ་རི་སིའི་ཚོང་པའི་ཚོང་སྒྲོམ་ཐོག་གི་གོང་ཁེ་བའི་ཚོང་ཟོག་དང་། བུད་མེད་
ཀྱི་སྤྱོད་ཆས་འདྲ་མིན་ངོ་སྤྲོད་བྱས་ཏེ་སེམས་བཟང་གི་རྣམ་འགྱུར་སྟོན་པ་ལས་དངུལ་
དགོས་ལུགས་གཏན་ནས་མི་བརྗོད། སོ་སོའི་མོས་ཕྱོགས་ལས་སླ་པོར་སྐོང་ཐུབ་པས་ཨི་མ་
སོ་སོ་རྒྱ་ཡན་དུ་བཏང་། རུ་ཨང་གི་ཉི་གདུགས་ཚོང་ཁང་ནང་རྟ་ལྕག་བློ་ལ་ཧ་ཅང་བབ་པོ་
ཞིག་ཡོད་པ་གོ་ཐོས་བྱུང་བས་ཁོ་མོས་རུ་ཏོ་ཧྥུ་ལ་སྤྲོད་བྱེད་ལག་རྟགས་ལ་ཉོ་འདོད་སྐྱེས།
གཟའ་འཁོར་གཅིག་ལས་མ་འགོར་བར་སྐུ་ཞབས་ལེ་ཧོ་ཡིས་རྟ་ལྕག་དེ་ཁོ་མོའི་ཅོག་ཙེའི་ཐོག་བསྐྱལ།
འོན་ཀྱང་ཉིན་གཉིས་པར་ཁོ་པ་ཨི་མ་ཡི་ཁྱིམ་དུ་ཡོང་ནས་འགྲོ་སོང་འཛིན་ཤོག་
ཁ་ཤས་འཁྱེར་ཡོད་པར་སིལ་མ་མ་རྩིས་པའི་ཁྱོན་བསྡོམས་ཧྥ་རན་སིའི་སྒོར་མོ༢༧༠ཟིན།
ཨི་མ་ལ་དངུལ་མེད་པས་ཁ་སྐྱེངས་པོ་བཟོས། ཡིག་ཅོག་གི་ཤུར་སྒམ་ཚང་མ་སྟོང་པ་
ཡིན་ཞིང་། ད་དུང་ལེ་སི་ཏི་པུ་ཨ་ཡི་ཟླ་ཕྱེད་ཀྱི་གླ་ཆ་དང་། གཡོག་མོའི་ལོ་ཕྱེད་ཀྱི་གླ་ཆ་
འགྱངས་ཆད་སོང་བ་མ་ཟད། ད་དུང་འགྲོ་སོང་གཞན་དག་ཁ་ཤས་ཀྱང་སྤྲོད་རྒྱུར་བསྡད་
ཡོད། བྷོ་ཝ་རི་ནི་སྐུ་ཞབས་ཏེ་ལོ་ཙེ་ལའེ་ཡིས་སྨན་རིན་རྩིས་རྒྱག་པར་ཡོང་རྒྱུར་རེ་སྒུག་
བྱས་ནས་བསྡད་ཡོད་ཅིང་། ཁོང་ལོ་ལྟར་ཟླ་དྲུག་པའི་ཟླ་མཇུག་གི་སན་སི་ཕི་ཏེ་དུས་ཆེན་
གྱི་སྔ་རྗེས་སུ་ཆད་དངུལ་སྤྲོད་པར་ཡོང་གི་ཡོད།
དང་ཐོག་ཁོ་མོས་ལེ་ཧོ་རྫོང་ཐུབ་ཙམ་བྱུང་ནའང་རྗེས་སུ་ཁོ་པ་ཡང་ངང་སྒུག་མི་ཐུབ་
པས་མི་གཞན་གྱིས་དངུལ་འདེད་ཤར་གཏོང་ལུགས་དང་། ཁོ་རང་གི་མ་དངུལ་ཡང་མི་
འདང་བས་ཅ་དངོས་ཀྱི་རིན་དངུལ་ཁག་གཅིག་བསྡུ་མ་ཐུབ་ན་ཁོས་ཁོ་མོ་ལ་ཉོས་པའི་ཅ་
དངོས་ཚང་མ་འཁྱེར་འགྲོ་ཡི་ཡིན་ཟེར།
ཨི་མ་ན་རེ། ཧེན། འོ་ན་འཁྱེར་སོང་ཟེར།
ཁོས་ཤོད་སྟངས་བསྐྱུར་ནས་ཨ་ཙི་སྐུ་རྩེད་ཞུས། དོན་དུ་ང་ནི་རྟ་ལྕག་དེ་བློས་མ་
ཐོངས་པ་ཙམ་རེད། འོ་ན་ངས་སྐུ་ངོའི་ས་ནས་དངུལ་ཞུས་ཆོག” ཟེར།
ཁོ་མོ་ན་རེ། འགྲིག་གི་མ་རེད། ཁོང་འཚོལ་མི་དགོས” ཟེར།
ལེ་ཧོ་ཡི་སེམས་ལ་ཧ་ཧ། ད་ངས་ཁྱོད་རང་འཇུ་ཐུབ་སོང་སྙམ།
ཁོའི་སྣང་བར་ཁོས་གནས་ཚུལ་ཅི་ཞིག་རྟོགས་པའི་ཡིད་ཆེས་རྙེད་པས་ཕྱི་ལ་བུད་པ་
དང་། ཁ་ནས་གོམས་གཤིས་ལྟར་སི་གླུ་ལེན་བཞིན་ད་དུང་སྐད་ཆུང་ངུས “དབྱུགས་ཞོག
ང་ཚོ་རྗེས་སུ་འགྲོ་གིན་ལྟ་གིན་བྱས་ཆོག” ཟེར།
ཁོ་མོ་དཀའ་ངལ་གྱི་གནས་ལས་ཇི་ལྟར་འགྲོལ་དགོས་མིན་ཐད་མནོ་བསམ་གཏོང་
བཞིན་པའི་སྐབས་ནང་མ་ཁང་པའི་ནང་འཛུལ་ཡོང་བ་དང་ཤོག་སྒྲིལ་སྔོན་པོ་ཞིག་དྲོད་
ཐབ་ཀྱི་སྟེང་དུ་བཞག དེ་ནི “སྐུ་ཞབས་ཏེ་ལེ་ཙེ་ལེས་བསྐྱལ་བའོ” ཨི་མ་ཡིས་ལམ་སེང་
ཁ་སྔོག་ནས་ལྟ་བའི་ཚེ་དེའི་ནང་གསེར་སྒོར་བཅོ་ལྔ་ཡོད། དེ་ནི་སྨན་རིན་རྩིས་རྒྱག་གི་
ཧྥ་རན་སིའི་སྒོར་མོ་སུམ་བརྒྱ་རེད། དེའི་ཚེ་ཆ་ལི་སྐས་ཀ་འཛེགས་ནས་ཡོང་བའི་རྡོག་སྒྲ་
ཐོས་པས་ཁོ་མོས་གསེར་སྒོར་དེ་དག་ཤུར་སྒམ་གི་སྦུག་ཏུ་བཅུག་ནས་སྒོ་ལྕགས་བརྒྱབ།
ཉིན་གསུམ་འདས་རྗེས་ལེ་ཧོ་སླར་ཡང་སླེབས།
ང་གིས་ ལེ་ཧོ་ན་རེ། “ང་ལ་ཇུས་ཤིག་ཡོད། གལ་ཏེ་ཁ་སྔོན་གྱི་དངུལ་དེ་དག་ཁྱེད་རང་གི་
“དངུལ་འདིར་ཡོད” ཅེས་ཁོ་མོས་གསེར་སྒོར་བཅུ་བཞི་ཁོའི་ལག་པའི་ནང་བཞག
ཚོང་པ་ཧོན་འཐོར། ཁོའི་བློ་ཕམ་པའི་སྣང་ཚུལ་ཕྱི་ལ་མི་མངོན་པ་བྱེད་ཆེད་ཁོས་
དགོངས་སེལ་ཡང་ཡང་ཞུས་པ་དང་སྦྲགས་ད་དུང་ཁོ་མོ་ལ་འདི་དང་འདི་བྱས་ཆོག་ཟེར།
འོན་ཀྱང་དེ་དག་ཚང་མ་ཁོ་མོས་མི་དགོས་ཞེས་དགག དེ་རྗེས་ཁོ་མོ་ལག་པས་པང་རས་
འཕུར་བཞིན་སྐར་མ་ཁ་ཤས་ལངས། ཁུག་མའི་ནང་ཁོས་སློག་པའི་ཧྥ་རན་སིའི་སྒོར་མོ་
ལྔ་ཅན་གྱི་གསེར་སྒོར་གཉིས་ལྷག་ཡོད་པས་གྲོན་ཆུང་བསྲི་ཚགས་ཀྱིས་བུ་ལོན་དེ་དག་
འཇལ་རྒྱུའི་བློ་ཐག་བཅད།
ཧེན། དབྱུགས་ཞོག ཁོས་ཆད་ཐོ་འབྲི་མི་སྲིད་སྙམ།
ལྕག་ཡུ་ལ་དངུལ་ཆུ་བྱུག་པའི་རྟ་ལྕག་ཕུད། རུ་ཏོ་ཧྥུ་ལ་ད་དུང་ཐེའུ་བརྐོས་རི་མོ་ཞིག་
འབྱོར་བ་དེའི་ཐོག “ལྷད་མེད་བརྩེ་སེམས” ཞེས་པའི་ཡི་གེ་བཞི་བརྐོས་ཡོད། གཞན་ཡང་
ད་དུང་སྟོད་ལྷེ་ཁ་དཀྲིས་རུང་བ་ཞིག་དང་། རྗེས་སུ་སི་ཀལ་ཐ་སྣོད་སྒམ་ཆུང་ཞིག་འབྱོར་
ཞིང་། ཐ་སྣོད་སྒམ་ཆུང་དེ་ནི་དེ་སྔོན་ཆ་ལི་ལ་ལམ་ཁ་ནས་རྙེད་པ་དང་ཨི་མ་ཡིས་ད་
དུང་ཉར་ཚགས་བྱས་ཡོད་པའི་སྒེར་པའི་སྐུ་ངོའི་དེ་དང་ཨ་ན་མ་ན་ཞིག་རེད། འོན་ཀྱང་
ལག་རྟགས་དེ་དག་གིས་ཁོ་ཁ་སྐྱེངས་པོ་བཟོས་པས་ཁ་ཤས་ལེན་མི་འདོད་ནའང་ཁོ་མོས་
ཨུ་ཚུགས་མཐའ་སྐྱེལ་བྱས་པས་མ་ལེན་ཀ་མེད་བྱུང་མོད། འོན་ཀྱང་སེམས་ལ་ཁོ་མོ་ཨུ་
ཚུགས་བཙན་ཤེད་ཅན་ཞིག་རེད་འདུག་སྙམ།
དེ་རྗེས་ཁོ་མོ་ལ་སླར་ཡང་བློ་ཡུལ་དུ་མི་ཤོང་བའི་བསམ་འདུན་ཡ་མཚན་ཅན་ཞིག་རྙེད།
“མཚན་དགུང་ཆུ་ཚོད་བཅུ་གཉིས་པའི་དུས་བརྡ་གཏོང་སྐབས་ང་དྲན་དགོས” ཟེར།
ཁོས་དྲན་མ་བྱུང་ཟེར་ན་རྫོགས་རྒྱུ་མེད་པའི་འཁང་ར་བྱེད་པ་དང་། མཐར་ནམ་ཡང་
འགྱུར་ལྡོག་མེད་པའི་དྲི་བ་འདི་འདོན་པར་བྱེད་དེ། ང་ལ་བརྩེ་པོ་ཡོད་དམ།
“དེ་ཡིན་དགོས་བྱུང་། ཁྱེད་རང་ལ་བརྩེ་པོ་ཡོད་ལགས་ཟེར།
ཧ་ཅང་བརྩེ་པོ་ཡོད་དམ། ཨ་ཅང་ཅང་།
“ཁྱོད་རང་བུད་མེད་གཞན་དག་ལ་སེམས་ཤོར་མྱོང་ངམ།”
“ཁྱེད་རང་གིས་ང་བུད་མེད་ལུས་ལ་རེག་མ་མྱོང་བ་ཞིག་ཏུ་བརྩི་མྱོང་ངམ” ཞེས་ཁོས་དགོད་བཞིན་སྨྲས།
ཨི་མ་ངུ་ཤོར། ཁོས་ཐབས་ཤེས་གང་ཡོད་ཀྱིས་ཁོ་མོ་ལ་སེམས་གསོ་བྱས། ཕྱོགས་
གཅིག་ནས་དག་འབུད་བྱེད་པ་དང་ཕྱོགས་གཅིག་ནས་ཀུ་རེ་རྩེད།
ཁོ་མོ་ན་རེ། “ཀྱེ་མ། བདག་ནི་ཁྱེད་ལ་རབ་ཏུ་བརྩེ་བས་ཁྱེད་མེད་ན་མི་ཚེ་འཁྱོལ་
ཐབས་མི་འདུག སྐབས་འགར་བདག་ཁྱོད་ཉིད་འཕྲད་པར་འདོད་པས་ཕྲག་དོག་དང་
མིག་སེར་གྱི་མེ་དཔུང་གིས་རང་ཉིད་ཐལ་བའི་རྡུལ་དུ་སློག་པར་བྱེད། ངས་རང་གིས་རང་
ལ ‘ཁོང་གང་དུ་ཡོད་དམ། གཅིག་བྱས་ན་ཁོང་དང་བུད་མེད་གཞན་དག་སྐད་ཆ་ཤོད་
བཞིན་ཡོད་ངེས། ཁོ་མོ་ཚོས་ཁོང་ལ་འཛུམ་པ་དང་ཁོང་གིས་ཁོང་མོ་ཚོའི་ཉེ་འགྲམ་དུ་
འགྲོ་སྲིད་ཅེས་བརྗོད་ཀྱི་ཡོད། མ་རེད། ཁྱེད་རང་བུད་མེད་སུ་རུང་ལའང་དགའ་པོ་
ཡོད་པ་མ་རེད། དེ་ལྟར་རེད་དམ། ཁོང་ཚོ་ང་ལས་མཛེས་སྡུག་ལྡན་ནའང་བདག་གི་བརྩེ་
དུང་ཁོང་ཚོ་ལས་ཟབ་པ་ཡོད། བདག་ཉིད་ཁྱེད་ཀྱི་བྲན་མོ་དང་། ཁྱེད་ཀྱི་ཟུར་བསྟེན་སྙིང་
སྡུག་ཡིན་ཞིང་། ཁྱེད་ནི་བདག་གི་མགོན་དང་། བདག་གི་དད་རྟེན་ཡིན་ནོ། །ཁྱེད་ནི་ཅི་
འདྲའི་མིག་ལ་མཛེས་ལ་སྤྱང་གྲུང་ལྡན་པ་དང་འཇོན་ཐང་ཆེ་བ་ཞིག་རེད་ཨང” ཟེར།
དེ་དང་འདྲ་བའི་སྐད་ཆ་ནི་ད་ཆ་གསར་པ་གང་ཡང་མིན་པར་ཡང་ཡང་ཐོས་མྱོང་། ཨི་
མ་ཡང་ཟུར་བསྟེན་སྙིང་སྡུག་ཡོད་ཚད་དང་འདྲ་བར་ཡིད་དབང་འཕྲོག་ནུས་པའི་ཨ་
གསར་དང་ངོ་ཚའི་གོས་དུས་གཅིག་ཏུ་ཕུད་རྗེས་ལྷག་མར་ལུས་པ་ནི་དམར་ཧྲེང་དང་། སྤྲོ་
སྣང་རྐྱང་པ་ཙམ་དང་། འགྱུར་ལྡོག་མེད་པའི་རྣམ་འགྱུར་གྱི་མཚོན་སྟངས་ཙམ་ལས་མེད་
དོ། །སྐྱེས་པ་འདི་ཕོ་མོའི་བརྩེ་འདོད་དོ་རའི་ནང་གི་ཉམས་མྱོང་རྒན་པོ་ཞིག་ཡིན་ནའང་
གཅིག་མཚུངས་ཀྱི་རྣམ་འགྱུར་ལས་ནང་སེམས་ཀྱི་མཚོན་དོན་མི་འདྲ་བ་མི་རྟོགས། ཁོས་
ངོ་ཚའི་གོས་དང་བྲལ་བའི་འཕྱན་མོའི་ས་ནས་ཀྱང་སྐད་ཆ་དེ་འདྲ་ཐོས་མྱོང་བས་ཨི་མ་ཡི་
ལྷག་བསམ་ལ་ཡིད་མི་ཆེས། ཁོའི་སེམས་ལ། འུད་བརྗོད་ཀྱི་སྐད་ཆའི་ལྐོག་ཏུ་ཐ་མལ་བའི་
བརྩེ་དུང་སྦས་ཡོད་པས་ཉན་པའི་ཚེ་ན་ཕྱེད་བདེན་ཕྱེད་མི་བདེན་ལ་བརྩི་དགོས། དེ་ཡང་
ཕུན་སུམ་ཚོགས་པའི་སེམས་ཁམས་ནས་ཀྱང་སྐབས་འགར་རྟོག་བཏགས་ཀྱི་མཚུངས་
ཆོས་ཤོར་བ་ཇི་བཞིན། སྐྱེ་བོ་སུ་རུང་རང་ངོས་ཀྱི་དགོས་མཁོ་དང་། ལྟ་ཚུལ། སྡུག་བསྔལ་
བཅས་ཇི་མ་ཇི་བཞིན་སྨྲ་བསམ་བརྗོད་ལས་འདས། དེས་ནས་སྐྱེ་བོའི་སྐད་ཆ་ནི་རྒྱལ་
ཁམས་བསྐོར་ནས་སྤྲེའུ་རྩེད་རྩེ་མཁན་གྱི་མཁར་རྔའི་སྒྲ་ཇི་བཞིན་ལྷ་དབང་པོ་བརྒྱ་བྱིན་
གྱི་སྙན་ལམ་དུ་འཁྱོལ་ཐབས་ག་ལ་ཡོད་སྙམ།
འོན་ཀྱང་རུ་ཏོ་ཧྥུ་ནི་ཟུར་ནས་ལྟ་མཁན་ཞིག་དང་འདྲ་བར་རིག་པ་དྭངས་གསལ་
ཡོད་པ་ལས་དོ་བདག་ཇི་བཞིན་དབྱིངས་སུ་ཞུགས་མཁན་ཞིག་མ་ཡིན། དེ་ལྟ་བུའི་བརྩེ་
དུང་གི་ནང་དུ་ད་དུང་ཁོས་གསར་འབྱེད་བྱ་འགྱུར་གྱི་སྤྲོ་སྣང་ལུས་ཡོད་པར་དོ་སྣང་བྱུང་།
ཁོའི་སེམས་ལ་ངོ་ཚའི་གོས་ནི་རང་དབང་གི་རྟ་ཁ་འགོག་པའི་སྲབ་མདའ་ཞིག་ཏུ་མཐོང་
བས་ཁོས་ཨི་མ་ལ་འཛེམ་ཟོལ་ཅི་ཡང་མི་བྱེད། ཁོས་ཁོ་མོ་མགོ་སྒུར་གཉའ་ཕབ་དང་རུལ་
སུངས་བག་མེད་ཅིག་ཏུ་འགྱུར་བ་ཞིག་དང་། ཁོ་ལ་སྨྱོ་བ་ལྟར་བརྩེ་གཅིག་ཏུ་ཞེན་པ་དང་།
ཟོལ་མེད་གུས་བཀུར་བྱེད་མཁན་ཞིག་ཏུ་འགྱུར་ལ། སོ་སོ་རང་ཉིད་ཀྱང་སྨྱོ་འཚུབ་འཚུབ་
འདོད་བདེའི་གཅོང་རོང་ཟབ་མོར་ལྷུང་བ་ཞིག ཁོ་མོའི་རྣམ་ཤེས་དེའི་ནང་རྦད་དེ་རྣམ་
གཡེང་ལ་རོལ་ནས་ཇི་ཙམ་ཞུགས་པ་དེ་ཙམ་གྱིས་གཏིང་ཟབ་ཏུ་སོང་ནས་ཐར་ཐབས་
མེད་པ་ཞིག་སྟེ། སྐུ་ངོ་གུང་ཥ་ལ་ལུན་སིཆང་གི་རྫ་མའི་ནང་དབུགས་སུབ་བཏང་ནས་
འཆི་འདོད་པ་ཇི་བཞིན་ནོ། །
ལྕམ་ཆུང་བྷོ་ཝ་རི་བག་མེད་ངོ་ཚའི་གོས་དང་བྲལ་བ་གོམས་གཤིས་སུ་གྱུར་པས་
མཐར་ལུས་ཀྱི་རྣམ་འགྱུར་ལའང་འགྱུར་ལྡོག་བྱུང་། ཁོ་མོའི་མིག་ལྟ་སྟངས་ཡ་ང་བག་
ཚ་མེད་པ་དང་། སྐད་ཆ་ཤོད་སྐབས་ཀྱང་འཛེམ་ཟོལ་གཏན་ནས་མེད་ཅིང་། ཐ་ན་སྐུ་
ཞབས་རུ་ཏོ་ཧྥུ་དང་མཉམ་དུ་འཆམ་འཆམ་བྱེད་པར་ཡང་འཛེམ་ཟོན་གང་ཡང་མེད་པ་
དང་། ཁ་ལ་ཐ་མི་ཁ་ཞིག་བརྒྱུས་ནས “མི་གཞན་དག་ལ་སྣང་བ་ཏིལ་འབྲུ་ཙམ་ཡང་མི་
གཏོང་།” ཉིན་ཞིག་ཁོ་མོ་ཁུག་རྟ་ལན་པར་གྱི་འགྲུལ་སྐྱེལ་ཤིང་རྟ་འཁོར་ལོ་ལས་འབབ་
པའི་ཚེ། སྐྱེས་པའི་སྟོད་གོས་ཁན་སྦྱར་དམ་པོ་ཞིག་གྱོན་ཡོད་པས། གཞན་གྱི་དཀྲོག་གཏམ་
ལ་ཡིད་ཆེས་མེད་པའི་མི་ཚོ་ཡང་ཡིད་ཆེས་མ་བྱེད་ཀ་མེད་བྱུང་། བགྲེས་མོ་བྷོ་ཝ་རི་དང་
ཁྱོ་བོ་ཁ་རྩོད་དྲག་པོ་ཞིག་ཤོར་རྗེས་གནས་སྐབས་བུའི་ཁྱིམ་དུ་གཡོལ་བར་འབྱོར། བུའི་
མནའ་མའི་བཟོ་ལྟ་མཐོང་བས་ཁོང་ཁྲོས་ཤི་གྲབས་བྱས། ད་དུང་དོན་དག་གཞན་མང་པོ་
ཞིག་ཀྱང་ཁོང་གི་བློ་ལ་འབབ་པོ་མ་བྱུང་། དང་ཐོག་མནའ་མ་སྒྲུང་གཏམ་ལྟ་རུ་མ་འཇུག་
ཅེས་བཤད་པར་བུས་ཁ་ལ་མ་ཉན། གཉིས་ནས “ཁྱིམ་གྱི་སྟངས་འཛིན་བྱེད་སྟངས” དེར་
ཁོང་མོས་པོ་མ་བྱུང་བས་རང་ངོ་མས་བཀོད་པ་བཏང་། ལྷག་པར་དུ་ཐེངས་ཤིག་ཁོང་གིས་
ཧྥེ་ལི་ཞིའི་ཐོག་ལའང་བཀོད་པ་བཏང་བས་གནའ་སྒྱུག་དབར་ཁ་རྩོད་ཤོར།
ད་བྱེད་དུས་ཉིན་གོང་མའི་དགོང་མོ་བགྲེས་མོ་བྷོ་ཝ་རི་ཁང་པའི་བར་ཁྱམས་བརྒྱུད་
ནས་སྐྱོད་སྐབས་ཧྥེ་ལི་ཞི་དང་སྐྱེས་པ་ཞིག་མཉམ་དུ་ཡོད་པ་མཐོང་། དེ་ནི་རྒྱ་དང་སྨ་ར་
ཁམས་སེར་ཅན་གྱི་སྐྱེས་པ་ལོ་བཞི་བཅུ་ཙམ་ལ་སླེབས་པ་ཞིག་ཡིན་པ་དང་། ཁོང་གི་རྡོག་
སྒྲ་ཐོས་འཕྲལ་གསོལ་ཐབ་ནང་ནས་བྲོས་སོང་བ་རེད། ཨི་མ་ཡིས་དེའི་སྐོར་ཐོས་པས་གད་
མོ་ཤོར། བགྲེས་སོང་ཁོང་ཁྲོ་ལངས་ནས་སོ་སོ་ཚུལ་ལྡན་ཞིག་མིན་ན་མ་གཏོགས་གཡོག་
འཁོར་ཚོ་ཚུལ་ལྡན་བྱེད་དགོས་པའི་རེ་བ་འདོན་དགོས་ཞེས་བཤད།
“ཁྱེད་རང་གང་དུ་འཚར་བ་རེད་དམ” བུའི་མནའ་མས་དེ་ལྟར་དྲིས་ཤིང་། ཁོ་མོའི་
རྣམ་འགྱུར་རློམ་སེམས་ཆེ་ལ་གུས་ཞབས་གཏན་ནས་མེད་པས་བགྲེས་མོ་བྷོ་ཝ་རིས་ཨི་མ་
ལ་ཁྱོད་ཀྱིས་སོ་སོ་ལ་འགེབས་སྲུང་བྱེད་པ་མིན་ནམ་ཞེས་དྲིས།
“ཕྱིར་སོང་།” མནའ་མ་ངར་ལངས།
“ཨི་མ། ཨ་མ།” ཆ་ལིས་དེ་ལྟར་འབོད་བཞིན་ཁོ་གཉིས་དབར་བར་འདུམ་བྱེད་དགོས་སྙམ།
འོན་ཀྱང་ཁོང་གཉིས་ཀ་ཁོང་ཁྲོའི་མེ་ལྕེ་འབར་བཞིན་ཡོད་པས་ཨི་མས་རྐང་པ་ས་ལ་
རྡེབ་བཞིན “ཧེན། གུས་ལུགས་ག་རེ་ཤེས་ཀྱི་ཡོད་དམ། གྲོང་གསེབ་པ་རང་རེད་ཅེས་སྨྲས།
ཁོ་པ་ཨ་མའི་འཁྲིས་སུ་སོང་ཞིང་། བགྲེས་སོང་ཁོང་ཁྲོ་གནོན་ཐབས་མེད་པས་ལྕེ་
དིག་དིག་ངང་ཞབས་འདྲེན་མ། སྨྱོ་ཧམ་ཆེ་ཐག་ཆོད་པ་རེད། མོ་སྐྱིད་རྒྱགས་ཤ་ལངས་
འདུག་ཅེས་ངན་སྨྲས་བྱས།
ཕ་རོལ་པོས་དགོངས་དག་མ་ཞུས་ན་ཁོ་མོ་ལམ་སེང་དེ་ནས་ཁ་འབྲལ་གྱི་ཡིན་ཟེར།
ཆ་ལི་བཟའ་ཟླའི་འཁྲིས་སུ་སོང་ནས་ཁོ་མོ་ལ་ཞུ་བ་འཐེན་པ་དང་པུས་མོ་བཙུགས་པས་ཨི་
མ་ན་རེ། “ཡོང་ང་། ང་སོང་ཆོག” ཟེར།
དོན་དུ་ཨི་མ་ཡིས་སྒྱུག་མོ་ལ་ལག་པ་གཏོང་བའི་ཚེ་ཁོ་མོའི་རྣམ་འགྱུར་ཧ་ལམ་
སྡེ་དཔོན་སྐུ་དྲག་གི་ལྕམ་སྐུ་ཞབས་ཤིག་དང་འདྲ་བར “དགོངས་པ་མ་ཚོམ། ལྕམ་སྐུ་
ཞབས” ཞེས་བརྗོད།
དེ་རྗེས་ཁོ་མོ་སྟེང་ཁང་དུ་སོང་ནས་ཉལ་ཁྲིའི་སྟེང་ཁ་བུབ་ལོག་པ་དང་མགོ་བོ་སྔས་
འོག་ཏུ་བཅུག་ནས་བྱིས་པ་བཞིན་དུ་ངུས།
དམིགས་བསལ་གྱི་གནས་ཚུལ་འཕྲད་ན་སྒེའུ་ཁུང་གི་ཁྲ་མའི་ཐོག་ཤོག་བུ་དཀར་
པོ་ཞིག་སྦྱར་རྒྱུར་རུ་ཏོ་ཧྥུ་དང་ཁ་ཆད་བྱས་ཡོད། གལ་ཏེ་དེ་དུས་ཁོ་ཡུང་གྲོང་དུ་ཡོད་ན་
ཁོ་མོའི་ཁང་རྒྱབ་ཀྱི་སྲང་ལམ་ཆུང་ཆུང་ནང་ཡོང་རྒྱུ་བྱས། ལྐོག་བརྡའི་ཤོག་བུ་སྦྱར་ནས་
ཆུ་ཚོད་སྐར་མ་ཞེ་ལྔ་ཙམ་འགྲོ་སྐབས་རུ་ཏོ་ཧྥུ་ཐང་སྡེར་གྱི་ཟུར་ཞིག་ཏུ་ཡོད་པ་ཁོ་མོས་
མཐོང་། ཁོ་མོས་སྒེའུ་ཁུང་ཕྱེ་ནས་ཁོ་འབོད་པར་རྩོམ་སྐབས་ཁོ་མིག་གི་མཐོང་སར་མེད།
ཁོ་མོ་བློ་ཕམ་ཆེན་པོས་ཉལ་ཁྲིའི་ཐོག་ལྷུང་།
དེ་ནས་ཡུད་ཙམ་ལས་མ་སོང་བར་ལམ་ཟུར་ནས་མི་ཞིག་འགྲོ་བའི་གོམ་སྒྲ་ཐོས།
གཏན་གཏན་ཁོང་ཡིན་གྱི་རེད་སྙམ། ཁོ་མོ་སྟེང་ཁང་ནས་བབ་སྟེ་སྒོ་ར་གཤགས་ནས་རྒྱུག
ཁོ་ཏག་ཏག་ཕྱི་ལོགས་སུ་ལངས་འདུག ཁོ་མོ་ལམ་སེང་ཁོའི་བྲང་ཁར་མཆོངས།
“ཡིད་གཟབ་གྱིས།” ཁོས་དེ་ལྟར་དོགས་ཟོན་ཆེན་པོས་སྨྲས།
ཁོ་མོ་ན་རེ། “ཀྱེ་མ། ཁྱེད་རང་གིས་ཤེས་ཀྱི་མ་རེད” ཟེར།
ཁོ་མོས་བྲེལ་བྲེལ་འཚུབ་འཚུབ་ངང་གནས་ཚུལ་གང་ཅི་བྱུང་སྐོར་ཐེངས་གཅིག་
བརྗོད། གནས་ཚུལ་ཁ་ཤས་འུད་ཀྱིས་བརྗོད་པ་དང་། ཁ་ཤས་སྒྲོ་བཏགས་ནས་བརྗོད། ཁོ་
མོས་དྲངས་པའི་སྐད་ཆ་དེ་ལྟའི་མང་ལ་རྙོག་པས་ཁོ་མགོ་བོ་རྨོངས།
“ངའི་ཡ་ང་དགོས་པའི་ལྷ་མོ་ལགས། སེམས་སྡུག་མ་བྱེད། སྡུག་རུས་ཏོག་ཙམ་གྱིས་དང་།”
འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
“ངས་སྡུག་རུས་ལོ་བཞི་བྱས་པ་ཡིན། ངེད་གཉིས་ཀྱི་བརྩེ་དུང་ལྟ་བུ་འཇིག་རྟེན་སྐྱེ
བོའི་མདུན་དུ་ཡོངས་བསྒྲགས་བྱེད་པར་འོས། ཁོང་ཚོས་ང་མནར་གཅོད་ཀྱིས་གསོད་པར་
འདུག ད་ངས་བཟོད་ཐབས་བྲལ་བས་བདག་སྡུག་བསྔལ་གྱི་འོབས་ལས་སྐྱོབ་དང་།”
ཁོ་མོ་རུ་ཏོ་ཧྥུའི་བྲང་ཁར་དམ་པོ་འབྱར། མཆི་མའི་ཆུ་རྫིང་ནང་ནས་འདྲེན་བྱེད་
འོད་ལྷམ་ལྷམ་བྱེད་པ་ནི་མེ་སོན་ཕྲ་མོ་ཞིག་ཆུ་ཡི་གཉེར་མའི་ཁྲོད་དུ་ལྷབ་ལྷུབ་གཡོ་དང་
མཚུངས། ཁོ་མོའི་བྲང་ཁ་ལངས་འཇགས་རབ་ཏུ་རྒོད། ཁོ་ད་ལྟ་ལྟར་གྱི་ཁོ་མོ་ལ་བརྩེ་དུང་
ཟབ་མོ་སྐྱེ་མ་མྱོང་བས་རེ་ཞིག་དོགས་ཟོན་གྱི་རྒྱ་ལས་གྲོལ་ནས་ན་རེ།
“ཇི་ལྟར་བྱེད་དགོས་སམ། ཁྱེད་རང་གི་རེ་བ་ལྟར་ན” ཞེས་དྲིས།
ཁོ་མོས་སྐད་ཆེན་པོས “ང་འཕྲོག་སྟེ་བྲོས་འགྲོ་དང་། ཀྱེ་མ། སྐུ་མཁྱེན” ཟེར།
ཁོ་མོས་ཁོ་ལ་དམ་པོར་འབྱར་ཏེ་འོ་སྦྱར་ཞིང་། དེ་ནི་ཁོས་འོ་བྱེད་པའི་གོ་སྐབས་
བཟུང་ནས་མོས་མཐུན་ཐོབ་རེ་བྱེད་པ་ལྟར་སྣང་།
འོན་ཀྱང་རུ་ཏོ་ཧྥུས་དེར་མཐུད་ནས་བརྗོད།
ག་རེ་བྱས་སོང་།
ཁྱེད་རང་གི་བུ་མོ་གང་འདྲ་བྱེད་དམ།
ཁོ་མོས་མནོ་བསམ་ཡུད་ཙམ་བཏང་རྗེས་བརྗོད་དོན།
བུ་མོ་འཁྲིད་འགྲོའོ། །དེ་ལས་འོས་མེད།
ཁོ་མོ་དེ་ནས་ཁ་བྲལ་ཏེ་སོང་བའི་ཚེ་ཁོས་སྐྱེ་དམན་འདི་འདྲ་བ་ཞེས་ཆིག་ལབ་བརྒྱབ།
ཁོ་མོ་མེ་ཏོག་ལྡུམ་རའི་ནང་བྲེལ་སྟབས་ཀྱིས་བཞུད་སྐབས་མི་གཞན་གྱིས་ཁོ་མོ་བོས།
དེ་ནས་ཉིན་ཤས་སོང་རྗེས་བུའི་མནའ་མ་ལ་འགྱུར་ལྡོག་ཆེན་པོ་བྱུང་ཡོད་པས་ཁོང་
ཧ་ལས། ཨི་མ་སྔོན་མ་ལས་གཤིས་ཀ་འཇམ་ལ་གུས་ཞབས་ཆེ་བ་དང་། ཐ་ན་ཧོང་ཀྭ་སྙོལ་
སྟངས་སློབ་རོགས་ཞེས་སྐད་ཆ་དྲིས།
ཁོ་མོས་དེ་ལྟར་བྱེད་དོན་ནི་མ་བུ་གཉིས་ལ་དེ་བས་མགོ་སྐོར་གཏོང་ཕྱིར་རམ། ཡང་
ན་དཀའ་སྡུག་མཐར་ཕྱིན་པ་མྱོང་སྟེ་བདེ་བའི་སྒོ་མོ་མ་འབྱེད་གོང་དཀའ་སྡུག་བདེ་སྐྱིད་
དུ་སྒོམ་ཆེད་ཡིན་ནམ། དོན་དུ་ཁོ་མོས་བསམ་བློ་གཏིང་ཟབ་པོ་དེ་འདྲ་གང་ཡང་བཏང་
མེད་པར་སྔ་སྣུར་དུ་མ་འོངས་པའི་བདེ་སྐྱིད་ལ་རོལ་བ་ཙམ་མོ། །དོན་དེ་ནི་ཁོ་མོ་དང་རུ་ཏོ་
ཧྥུ་དབར་བརྗོད་མི་ཚར་བའི་གླེང་གཞི་ཡིན་ཞིང་། ཁོ་མོ་ཁོའི་དཔུང་པ་ལ་བསྙེས་ནས་སྐད་ཆུང་ངུས།
ཨ་ལ་ལ། རང་རེ་གཉིས་སྦྲག་སྐྱེལ་ཤིང་རྟ་འཁོར་ལོའི་ནང་འཛུལ་རྗེས། ཁྱེད་
རང་གིས་བསམ་བློ་གཏོང་མྱོང་ངམ། དེ་འདྲའི་དུས་ཤར་གྱི་རེད་དམ། ང་ནི་ག་དུས་ཡིན་
ནའང་ཤིང་རྟ་འཁོར་ལོ་མདུན་དུ་སྐྱོད་པར་བརྩམས་པའི་སྐབས་དེ་ནི་རླུང་གི་ལྒང་ཕུག་
ནང་བསྡད་ནས་ཨ་སྔོན་དབྱིངས་སུ་ཆུ་འཛིན་དང་མཉམ་དུ་འཕུར་ལ་ཉེ་བའི་སྣང་བ་ལྟར་
ཡིན་གྱི་རེད་བསམ་གྱི་འདུག ཁྱེད་རང་གིས་ཤེས་སམ། ང་ནི་ཉིན་མོ་རེ་རེ་བཞིན་མཛུབ་
རྩིས་བརྒྱབ་སྟེ་སྡོད་ཀྱི་ཡོད། ཁྱེད་རང་ག་འདྲ་ཡིན་ནམ” ཞེས་དྲིས།
ལྕམ་ཆུང་བྷོ་ཝ་རི་ད་སྐབས་ལྟར་གྱི་མཛེས་པོ་བྱུང་མྱོང་མེད། ཁོ་མོ་སེམས་ཤུགས་ལྷག་
པར་འཕེལ་བ་དང་། སྤྲོ་སྣང་གིས་རབ་ཏུ་ཕྱུག ཡིད་ཆེས་ལྡབ་བརྒྱ་འཕེལ། དུས་མཚུངས་
གཤིས་རྒྱུད་དང་ཁོར་ཡུག་མཐུན་སྦྱོར་བྱུང་བས་ཁོ་མོ་སྨྲ་བསམ་བརྗོད་ལས་འདས་པའི་
མཛེས་པོ་ཆགས། དེ་ཡང་ཁོ་མོའི་འདོད་སྲེད་དང་། སེམས་འཚབ། ཁོ་མོས་བརྒྱུད་མྱོང་
བའི་སྤྲོ་སྣང་དང་ལྷད་མེད་པའི་སྟོང་བསམ་བཅས་ཚང་མ་ཆུ་ལུད་དང་ཉི་འོད་ཀྱིས་མེ་ཏོག་
དང་རྩི་ཤིང་སྐྱེ་འཚར་ལ་སྨན་པ་ཇི་བཞིན་ཁོ་མོའི་ལང་ཚོའི་ཐེའུ་འབུས་ཤིང་མེ་ཏོག་རྣམ་
པར་བཞད། ཁོ་མོའི་མིག་ལྤགས་ནི་ཆེད་དུ་ཁོ་མོའི་བརྩེ་དུང་གིས་འཁྱུད་པའི་ཟིམ་ཟིམ་
མིག་འོད་ཀྱི་ཆེད་དུ་བརྐོས་དང་འདྲ་ཞིང་། ཁོ་མོའི་མིག་འབྲས་དེའི་ནང་དུ་གབ་འདུག
ཁོ་མོའི་སྣ་ཡི་ཁུང་བུ་ཆུང་ཆུང་དེ་དབུགས་རྔུབ་ལེན་དྲག་པའི་ཚེ་ཅུང་ཙམ་གདང་། ཁོ་
མོའི་མཆུ་འདབ་ཅུང་ཙམ་གྱེན་དུ་བརྫེས་པ་དང་མཆུ་ཏོའི་སྒང་དུ་ཤིན་ཏུ་ཕྲ་བའི་བ་སྤུ་
ནག་པོ་ཐར་ཐོར་སྐྱེས་འདུག ཁོ་མོའི་སྐྲ་ཡི་ལན་བུ་ནི་མི་སེམས་འཕྲོག་པར་མཁས་པའི་
སྒྱུ་རྩལ་མཁན་པོས་ཁོ་མོའི་ལྟག་རྒྱབ་ཏུ་སྦྱར་དང་མཚུངས། མགོ་སྐྱེས་ལན་བུ་གཅིག་ཏུ་
རང་དགར་དཀྲིས་པ་དེ་ལྐོག་ཏུ་འདུས་ཐེངས་རེར་ཟང་ཟིང་དུ་གྱུར། ཁོ་མོའི་སྐད་གདངས་
འཇམ་ལ་མཉེན་པ་དང་། ཁོ་མོའི་སྐེད་སྐབས་ལྕུག་ཕྲན་བཞིན་དུ་ཕྲ། ཐ་ན་ཁོ་མོའི་སྨད་
གཡོག་གི་སུལ་རིས་དང་གཞུ་དབྱིབས་ཀྱི་གཉའ་གོང་ལ་ཡང་མི་སེམས་ལྷག་པར་གཡོ་
ནུས་པའི་རྫུ་འཕྲུལ་ལྡན། ཆ་ལིས་ཁོ་མོ་ལ་གཉེན་སྒྲིག་བྱེད་སྐབས་ལྟར་གྱི་མཛེས་ཉམས་
དང་ཡིད་སེམས་དབང་མེད་འཕྲོག་ནུས་ལྡན་པའི་སྣང་བ་བྱུང་།
ཁོ་མཚན་དགུང་ཁྱིམ་དུ་ལོག་སྐབས་ཁོ་མོ་གཉིད་ལས་དཀྲོག་མི་ཕོད། དཀར་ཡོལ་
ལས་གྲུབ་པའི་སྒྲོན་མེའི་འོད་མདངས་སྒོར་མོ་ཞིག་ཐོག་པང་ལ་འཕྲོས་ནས་འདར་ཡོམ་
ཡོམ་བྱེད། འགུལ་སླེ་ཆུང་ཆུང་གི་ཉལ་གུར་གློད་ཡོད་པ་དེ་ནི་ཁང་ཆུང་དཀར་པོ་ཞིག་དང་
འདྲ་བར་ཉལ་ཁྲིའི་ཟུར་དུ་ཀྲོང་ངེར་ལངས་འདུག ཆ་ལིས་ཉལ་གུར་ལ་ལྟ་ཙམ་བྱས། བུ་
མོའི་དབུགས་རྔུབ་འཐེན་གྱི་སྒྲ་ཕྲ་མོ་ཐོས་པའི་སྣང་བ་བྱུང་། ཁོ་མོ་ད་ལྟ་འཚར་ལོངས་ཡོང་
བཞིན་ཡོད་པས་དུས་ཚིགས་རེ་རེ་བཞིན་ལ་འགྱུར་ལྡོག་མི་འདྲ་བ་རེ་ཡོང་གི་ཡོད། དེའི་
ཚེ་ཁོ་མོ་བཞིན་རས་ཆུང་ཆུང་འཛུམ་གྱིས་གང་། སྟོད་ཐུང་གི་ཕུ་ཐུང་རྩེ་ལ་སྣག་ཚ་ཡོག་
ཡོག་འགོས། ལག་ངར་ཐོག་སོ་སོའི་སློ་མ་ཆུང་ཆུང་ཐོགས་ཏེ་ཕྱི་དྲོ་སློབ་གྲྭ་གྲོལ་ནས་ལོག་
ཡོང་བའི་ངང་ཚུལ་མཐོང་། སླད་མར་ད་དུང་ཞག་སྡོད་སློབ་གྲྭར་གཏོང་དགོས་པ་དང་འགྲོ་
སོང་མང་པོ་གཏོང་དགོས་པས་ཇི་ལྟར་བྱེད་དགོས་མིན་ཐད་ཁོས་མནོ་བསམ་བཏང་། ཉེ་
སྐོར་དུ་ས་ཞིང་ཆུང་ཆུང་ཞིག་བོགས་མར་བླངས་ཏེ་ཁོ་རང་ཞོགས་ལྟར་སྨན་བཅོས་བྱེད་
པར་འགྲོ་བའི་ཚེ་ཞོར་ལ་ཞིང་ལ་སོ་ནམ་བྱ་རྒྱུའི་བསམ་བློ་འཁོར། འགྲོ་སོང་བསྲི་ཚགས་
ཀྱིས་ཡོང་སྒོའི་ལྷག་མ་དངུལ་ཁང་དུ་བཅོལ། དེ་ནས་རྐང་དངུལ་ཉོ་བར་བྱ། རྐང་དངུལ་
གང་རུང་གི་ཆོག དེའི་ཁར་སྨན་པ་བསྟེན་མཁན་ཡང་ཇེ་མང་དུ་འགྲོ་སྲིད། ཁོས་རྩིས་
དེ་ལྟར་རྒྱག་དོན་ནི་པེལ་ཐེ་ལ་སློབ་གསོ་ཡག་པོ་ཞིག་ཐོབ་ནས་ཤེས་བྱ་ཡོན་ཏན་ཡོད་པ་
ཞིག་དང་རོལ་ཆ་ཀང་ཆིང་དཀྲོལ་ཐུབ་པའི་ཆེད་དུ་ཡིན། ཨ་ཧོ། ཁོ་མོ་ལོ་བཅོ་ལྔ་ལ་སླེབས་
སྐབས་སོ་སོའི་ཨ་མ་དང་འདྲ་བར་དབྱར་གཞུང་རྩྭ་ཞྭ་ཆེན་པོ་ཞིག་གྱོན་ཆོག་སྟེ། དེ་ནི་
ཅི་འདྲའི་ཡིད་དུ་འོང་བ་ཞིག་རེད་ཨང་། རྒྱང་རིང་ནས་བལྟས་ན་མི་གཞན་གྱི་སེམས་ལ་
ཁོང་གཉིས་གཅེན་གཅུང་གཉིས་རེད་སྙམ་ངེས། ཁོ་མོ་དགོང་མོ་ཕ་མ་གཉིས་ཀྱི་འགྲམ་དུ་
བསྡད། སྒྲོན་འོད་འོག་ཏུ་ལག་ལས་འདྲ་བྱས། དེ་དུས་ཁོ་མོས་ཁོ་ལ་ཚེམ་དྲུབ་བརྒྱབ་པའི་
འདྲུད་ལྷམ་འཚེམ་པ་དང་། ཁྱིམ་ཚང་ནང་འཛིན་སྐྱོང་བྱེད་པ། ཁང་ཁྱིམ་ཧྲིལ་པོ་ཁོ་མོ་
རང་ཉིད་དང་འདྲ་བར་སྙིང་དུ་སྡུག་ལ་སྤྲོ་སྣང་གིས་གང་བ་ཞིག་ཏུ་འགྱུར་ངེས། དེ་ནས་ཕ་
མ་གཉིས་ཀྱིས་ཁོ་མོའི་མི་ཚེའི་འགྲོ་སྟངས་ལ་སེམས་ཁུར་བྱེད་དགོས། དེ་དུས་ཁྱོ་ག་བློས་
ཐུབ་པོ་ཞིག་བཙལ་ཏེ་ཁོ་མོ་བདེ་སྐྱིད་ཡོང་བ་དང་། ནམ་ཡང་བདེ་སྐྱིད་ཡོང་བ་ཞིག་བྱེད་དགོས་སྙམ།
ཨི་མ་དོན་དུ་གཉིད་ཁུག་མེད་པར་གཉིད་ཁུག་ཁུལ་བྱས། ཁོ་པ་ཁོ་མོའི་འགྲམ་དུ་
ཧར་སྒྲ་དང་བཅས་གཉིད་ཤོར་བའི་ཚེ་ཁོ་མོ་གཉིད་མ་ཁུག་པར་རྨི་ལམ་རྨི་བཞིན་ཡོད།
རྟ་བཞི་སྦྲེལ་ལྕག་གིས་སྐུལ་ནས་ཁོ་མོ་བསྡད་པའི་ཤིང་རྟ་འཁོར་ལོ་གཟའ་འཁོར་
གཅིག་དྲུད་རྗེས་འཇིག་རྟེན་གསར་པ་ཞིག་ཏུ་བསྐྱོད་ནས་ནམ་ཡང་ཕྱིར་མིག་མི་ལྟ། ཁོང་
གཉིས་མཉམ་དུ་དམ་པོར་འཐམས། མཆུ་སྒྲོས་དམ་པོར་བཙུམས་ནས་འགྲོ་མཚམས་
གཏན་ནས་མི་ཆད། ཤིང་རྟ་འཁོར་ལོ་སྐབས་རེ་ལ་མོའི་རྩེ་ལ་སླེབས་ནས་འབྱོར་ཕྱུག་
མངའ་ཐང་རྒྱས་པའི་གྲོང་ཁྱེར་ཞིག་ལ་ཐུར་ལྟ་བྱེད་པའི་ཚེ། གྲོང་ཁྱེར་ནང་ཁང་ཀླད་སྒོར་
མོ་དང་། ཟམ་ཆུང་། གྲུ་ཤན། ལི་མོང་འབྲས་ཤིང་ནགས་ཚལ། རྡོ་ཀ་མ་རུ་དཀར་པོ་ལས་
གྲུབ་པའི་མཆོད་ཁང་དང་དྲིལ་བུའི་ལྡིང་ཁང་སྟེང་དུ་ད་དུང་ལྷ་བྱ་ཁྲུང་ཁྲུང་དཀར་མོའི་
ཚང་བཅས་འདུག རྡོ་གཅལ་གྱི་ལམ་བུའི་ཐོག་མི་ཚོགས་དང་མཉམ་དུ་རྟ་ཕོ་དལ་བྲེལ་
མེད་པར་སྐྱོད། ས་ངོས་སུ་མེ་ཏོག་ཆུན་པོ་དང་ཆུན་པོ་བསྒྲིགས། མཛེས་ཆོས་བྱས་ཤིང་
མཛེས་རྒྱན་སྤྲས་པའི་གཞོན་ནུ་མས་ཁོ་གཉིས་ལ་མེ་ཏོག་སྟོར། དྲིལ་བུ་རྡུང་བའི་སྒྲ་དང་།
དྲེལ་གྱི་འཚེར་སྐད། པི་ཝང་གི་སྐད་སྙན་རྣ་བར་ལྷང་ལྷང་ཐོས། སྟོར་ཆུ་ཆེམ་ཆེམ་གྱེན་
དུ་འཕྱུར། །ཕྱོགས་བཞིར་འཐོར་བའི་གཟེགས་མ་ཡིས། །རི་བོའི་གཏོས་ལྟར་སྤུངས་པ་ཡི། །
ཤིང་འབྲས་སོས་པར་བྱི་དོར་བྱས། །སྟོར་ཆུ་རྫིང་བུའི་ཁར་བརྐོས་པའི། །གཟུགས་བརྙན་
ལས་ཀྱང་འཛུམ་མདངས་བཀྲ། །དེ་ནས་ནུབ་ཅིག་ཁོང་གཉིས་ཉ་པའི་གྲོང་ཚོ་ཞིག་ཏུ་
འབྱོར། གཡང་གཟར་བྲག་རིའི་སྐེད་དུ་ཆགས་པའི་རྩྭ་སྤྱིལ་སྟར་པ་ཞིག་གི་མདུན་དུ་ཉ་
འཛིན་དྲྭ་བ་ཁམ་པ་སྐམ་འདུག ཁོང་གཉིས་དེ་གར་གནས་བཅས་ཤིང་། རྒྱ་མཚོའི་མཐའ་
དང་མཚོ་ཁུག་གི་སྦུག་ཏུ་ཤིང་ཏ་ལའི་སྡོང་པོ་ཞིག་གི་བསིལ་གྲིབ་འོག་གནས་པའི་ཁང་
ཆུང་ཐོག་གཅིག་མ་ཞིག་གི་ནང་གནས་བཅས། ཁོ་གཉིས་གྲུ་ཤན་བཏང་ནས་རྒྱ་མཚོའི་
སྟེང་དུ་མྱུལ། དཔྱངས་འཕྲུལ་གྱི་དྲྭ་བའི་རྐུབ་སྟེགས་ཐོག་ཡོམ་ཡོམ་འགུལ། འཚོ་བ་ནི་
ལུས་ལ་གྱོན་པའི་དར་གཟབ་ཀྱི་གོས་དང་འདྲ་བར་ཡང་ལ་འཇམ་པ་དང་། མཚན་མོའི
མཛེས་ལྗོངས་ཇི་བཞིན་དྲོ་སྐྱིད་ལྡན། ད་དུང་ནམ་མཁར་སྐར་འོད་ལྷག་པར་བཀྲ། ཁོ་མོ་
སོ་སོའི་མ་འོངས་པའི་བཀོད་པ་མུ་མཐའ་མེད་ནའང་གཞན་ལས་ཁྱད་དུ་འཕགས་པའི་
ཁྱད་ཆོས་ཅི་ཡང་སེམས་ལ་མ་འཆར། ཉིན་ལྟར་བདེ་ཞིང་སྐྱིད་པ་ཆུ་ཡི་གཉེར་རིས་ཇི་
བཞིན་མི་འདྲ་བ་ཅི་ཡང་མེད་པར་མུ་མཐའ་བྲལ་བའི་མཐའ་ལ་བརྐྱངས་ཤིང་། དེ་ནི་ཅི་
འདྲའི་ཞི་མཐུན་དང་། སྔོ་ཞིང་དྭངས་ལ་ཉི་འོད་ལྷག་པར་འཚེར་བ་ཞིག་གོ །འོན་ཀྱང་ཕྲུ་
གུ་འགུལ་སླེའི་ནང་ནས་གློ་བརྒྱབ་པ་དང་། བྷོ་ཝ་རིའི་རྔུར་པ་ཡང་ཇེ་ཆེར་སོང་བས་ཨི་
མ་ནམ་ལངས་ཁར་གཞི་ནས་གཉིད་དུ་ཡུར། དེ་དུས་སྒེའུ་ཁུང་གི་ཕྱི་རོལ་དུ་སྐྱ་རེངས་ཀྱི་
འོད་མདངས་ཕོག་པ་དང་། ཐང་སྡེར་ཐོག་ལག་གཡོག་ཆུང་ཆུང་ཀྲུ་སི་ཐེན་གྱིས་སྨན་རྫས་
ཚོང་ཁང་གི་སྒོ་པང་འགྲོལ་བཞིན་ཡོད།
ཁོ་མོས་ཚོང་པ་ལེ་ཧོ་བོས་ནས་ན་རེ། ང་ལ་བེར་གོས་ཤིག་དགོས་ཡོད། བེར་གོས་
གོང་པ་ཆེ་ལ་འོག་འཇུག་ཡོད་པ་ཞིག་དགོས་ཡོད་ཟེར།
ཁོ་ན་རེ། ཁྱེད་རང་བྱེས་ལ་འགྲོ་གྲབས་ཡོད་དམ་ཟེར།
འུམ། འོན་ཀྱང་ཁྱེད་རང་ཇུས་གཏོགས་མི་འདུག ཁྱེད་རང་གིས་སྒྲུབ་ཐུབ་
ཀྱི་རེད་པོ། གང་མགྱོགས་མགྱོགས་ཟེར།
ཁོས་སྒྱིད་ཞ་ཞ་བྱེད་བཞིན་ཡོང་ཟེར།
ཁོ་མོས་མུ་མཐུད་དེ་ང་ལ་ད་དུང་སྒམ་ཞིག་དགོས་ཡོད། ལྗིད་པོ་མ་ཡིན་པར་འཁྱེར་
བདེ་པོ་ཞིག་ཟེར།
ལགས་སོ་ལགས་སོ། །ངས་ཤེས་སོང་། ཕལ་ཆེར་མཐོ་ཚད་ལ་ལི་སྨི་གོ་གཉིས་དང་
ཞེང་ཚད་ལ་ལི་སྨི་ལྔ་བཅུ་ཡོད་པ་ཞིག དེང་སྐབས་ཚང་མ་ཆེ་ཆུང་དེ་འདྲ་རེད།”
“ད་དུང་བྱེས་འགྲོའི་ཁུག་མ་ཞིག”
ལེ་ཧོའི་སེམས་ལ “ཏན་ཏན། བཟའ་ཚོ་དེ་གཉིས་རྩོད་པ་ཤོར་འདུག” སྙམ།
ལྕམ་ཆུང་བྷོ་ཝ་རིས་གསེར་གྱི་ཆུ་ཚོད་སྐེད་པ་ལས་དཀྲོལ་ནས “འཁྱེར་སོང་། ཁྱེད་
རང་གིས་འདི་འཁྱེར་སོང་ནས་རྩིས་རྒྱོབ” ཟེར།
འོན་ཀྱང་ཚོང་པ་དེས་ང་ཚོ་ཕན་ཚུན་ངོ་ཤེས་ཡིན་པས་ཡིད་མི་ཆེས་པ་ཅི་ཡོད། དེ་
འདྲ་ཞུས་ན་ག་འགྲིག ཕྲུ་གུའི་བྱེད་སྟངས་དེ་འདྲ་མི་གནང་བར་ཞུ་ཟེར། ཁོ་མོས་ངེས་
པར་དུ་ལེན་དུ་བཅུག་པ་དང་མ་མཐར་ཡང་ཆུ་ཚོད་ཀྱི་ཐག་པ་འཁྱེར་སོང་ཞེས་ཨུ་ཚུགས་
བརྒྱབ། ལེ་ཧོ་ཡིས་དེ་ཉིད་བླངས་ཏེ་ཁུག་མར་སྡོགས་ནས་འགྲོ་རྩིས་བྱེད་སྐབས་ཁོ་མོས་ཁོ་བཀག་སྟེ།
ཅ་དངོས་དེ་དག་ཁྱེད་རང་གི་ཁྱིམ་དུ་ཉར་ཞིག བེར་གོས་དེ་ཨོའོ” ཞེས་མནོ་
བསམ་ཡུད་ཙམ་བཏང་རྗེས “དེ་ཡང་སྐྱེལ་མི་དགོས། ཁྱེད་རང་གིས་འཚེམ་ཁང་
མིང་ང་ལ་སྤྲོད་དང་། ད་དུང་ཁོང་ཚོ་ལ་ངས་ཞོར་ལ་ལེན་གྱི་རེད་ཅེས་སྨྲོས་ཤིག” ཟེར།
ང་གི་ས་ཁོ་གཉིས་ཟླ་བ་རྗེས་མར་ལྐོག་སྡེབ་ཡུལ་བྱོལ་བྱ་རྒྱུའི་དུས་ར་བཟོས། ཁོ་མོ་ཡུང་གྲོང་
ནས་ཁ་བྲལ་ཏེ་རུ་ཨང་དུ་དོན་སྒྲུབ་པར་འགྲོ་ཁུལ་བྱ་རྒྱུ་དང་། རུ་ཏོ་ཧྥུས་དེ་དུས་ཤིང་རྟ་
འཁོར་ལོའི་པ་སེ་ཉོས་ཟིན་པ་དང་། ཕྱི་རྒྱལ་དུ་སྐྱོད་པའི་ལག་འཁྱེར་བཟོས་ཟིན་པ་མ་ཟད།
ཐ་ན་ཕ་རི་སེ་ལ་འཕྲིན་ཡིག་བསྐུར་ཏེ་སྦྲག་འཁོར་ཞིག་གཙང་གླས་ཀྱིས་གྲོང་ཁྱེར་མ་སེལ་
སི་བར་བསྐྱོད་རྒྱུ། དེ་གར་འཁོར་ལོ་བཞི་ལྡན་གྱི་ཐོག་མེད་ཤིང་རྟ་འཁོར་ལོ་ཞིག་ཉོས་ཏེ་ཨི་
ཐ་ལིའི་གྲོང་ཁྱེར་ཅ་ན་ཝ་བར་འགྲུལ་མཚམས་མ་བཞག་པར་འགྲོ་རྒྱུ་བྱས། ཁོ་མོའི་སེམས་
ལ་སྡོགས་ཆས་ལེ་ཧོའི་སར་བསྐྱལ་ཏེ་ཐད་ཀར་ཁུག་རྟ་ལན་པར་གྱི་འགྲུལ་སྐྱེལ་ཤིང་རྟ་
འཁོར་ལོར་སྡོགས་ཆོག་པ་དང་དེ་དུས་སུས་ཀྱང་དོགས་པ་བྱེད་མི་སྲིད་སྙམ། དེའི་རིང་སུས་
ཀྱང་ཕྲུ་གུའི་སྐོར་མ་བཤད། རུ་ཏོ་ཧྥུས་བསམ་བཞིན་དུ་སྐད་ཆ་དེ་ལས་གཡོལ། ཨི་མ་ཡིས་
ཕལ་ཆེར་བརྗེད་ཟིན་པ་ཡིན་སྲིད། ཁོས་ཟེར་ན་ཁོའི་དོན་དག་བསྒྲུབ་མ་ཟིན་པར་ད་དུང་
གཟའ་འཁོར་གཉིས་འགོར་བཟོ་འདུག་ཟེར། གཟའ་ཁོར་གཅིག་འདས་རྗེས་ཁོས་ད་དུང་
གཟའ་འཁོར་གཉིས་འགོར་བཟོ་འདུག་ཟེར། དེ་ནས་ཡང་ནད་ཀྱིས་མནར་སོང་ཟེར། དེ་
ནས་ཡང་བྱེས་ལ་ཐེངས་ཤིག་འགྲོ་དགོས་ཟེར། དེ་ལྟར་ཟླ་བ་བརྒྱད་པ་རྫོགས་ལ་ཉེ། དེ་ལྟར་
ཉིན་འགྱངས་ཞག་འབུད་ཡུན་རིང་བྱས་རྗེས་མཐར་ཟླ༩ཚེས༤ཉིན་ཏེ་རེས་གཟའ་ཟླ་བ་ཉིན་
ལྐོག་སྡེབ་ཡུལ་བྱོལ་བྱ་གཏན་འཁེལ་ནས་དུས་ཚོད་བསྐྱར་དུ་འགྱུར་ལྡོག་མི་གཏོང་ཟེར།
རེས་གཟའ་སྤེན་པ་འཆར་ཉན་ཙམ་བྱུང་བ་དང་། ལྐོག་སྡེབ་ཡུལ་བྱོལ་གྱི་དུས་ཚོད་
བར་ལ་ཉིན་གཉིས་ལས་ལྷག་མེད། རུ་ཏོ་ཧྥུ་དགོང་མོ་ཁོ་མོའི་སར་ཡོང་བ་དང་འབྱོར་དུས་
རྣམ་ཀུན་ལས་སྔ། ཁོ་མོ་ན་རེ། “གྲ་སྒྲིག་འཐུས་ཚང་གྲུབ་ཨེ་སོང” ཞེས་དྲིས།གྲུབ་སོང་།”
དེ་ནས་ཁོ་གཉིས་ལྡུམ་རའི་ནང་གི་མེ་ཏོག་སྟེགས་བུ་ལ་བསྐོར་ནས་མདའ་གཡབ་ཀྱི་
འཁྲིས་སུ་སླེབས་མཚམས་གྱང་འགྲམ་དུ་ཡོད་པའི་རྡོ་སྐྱོར་གྱི་སྟེང་དུ་བསྡད།
ཨི་མ་ན་རེ། “ཁྱེད་རང་དགའ་མདོག་མེད་པ་ག་རེ་བྱས་སོང་ངམ” ཞེས་དྲིས།
“མེད་མེད། ཁྱེད་ཀྱིས་འདི་ལྟར་འདྲི་དོན་ག་རེ་ཡིན་ནམ།” འོན་ཀྱང་ཁོས་ཁོ་མོ་ལ་
མིག་གི་ལྟ་སྟངས་ལས་ཅུང་ཡ་མཚན་དང་སྙིང་རྗེའི་ཉམས་ཤིག་ཐོན།
ཁོ་མོ་ན་རེ། “འགྲོ་ཉིང་མི་འདོད་དམ། སྔར་ཡོད་ཀྱི་ཞེན་ཆགས་འདོར་མ་འདོད་པ་
དང་། སྔར་སོང་གི་འཚོ་བ་ཡིད་ལ་འཁོར་བ་མིན་ནམ། ཨ་ལ་ལ། ངས་བསམ་ཤེས་ཐུབ་ཀྱི་
འདུག འོན་ཀྱང་བདག་ནི་འཇིག་རྟེན་འདིའི་ཐོག་ཆགས་ས་ཞེན་ས་གཞན་དག་ཅི་
ཡང་མེད་པར་ཁྱེད་ཁོ་ན་བདག་གི་ཐམས་ཅད་ཡིན། དེར་བརྟེན་བདག་ཀྱང་ཁྱེད་ཀྱི་ཐམས་
ཅད་དང་། ཁྱེད་ཀྱི་ཁྱིམ་གཞིས། ཁྱེད་ཀྱི་མེས་རྒྱལ་དུ་འགྱུར་བར་འདོད། ངས་ཁྱེད་རང་ལ་
སེམས་ཁུར་དང་། ཁྱེད་རང་ལ་དུང་བར་བྱེད་ཟེར།
ཁྱེད་ནི་ཅི་འདྲའི་བརྩེ་བར་འོས་པ་ཞིག་རེད་ཨང་ཞེས་ཁོས་ཁོ་མོ་པང་དུ་བཏབ།
ཨི་མ་སྤྲོ་བ་རབ་ཏུ་འཕེལ་ནས་ན་རེ། ངོ་མ་ཨེ། ཁྱེད་རང་བདག་ལ་དུང་པོ་ཡོད་དམ།
མནའ་ཞིག་བོར་དང་ཟེར།
ང་ཁྱེད་རང་ལ་དུང་ངམ། ང་ཁྱེད་རང་ལ་བརྩེའམ། ང་ནི་ཁྱེད་ལ་ལྷག་པར་དུང་ངོ་
བདག་གི་སྙིང་སྡུག་ལགས།
ཉ་གང་ཟླ་བ་རྩྭ་ཐང་གི་མཐའ་སྣེའི་ས་ངོས་ནས་དགུང་དུ་འཕགས། རི་བོང་ཅན་དེ་
མར་སྦྱར་སྡོང་གི་ཡལ་གའི་དབར་དུ་འཕགས་པས་ལྗོན་པའི་ལོ་མ་དག་ནི་ཨི་ཁུང་གིས་
གང་བའི་མཚན་མུན་གྱི་བླ་བྲེ་ཞིག་དང་མཚུངས་པས་དེའི་རྣམ་པ་ངོ་མ་ཅི་འདྲ་ཡིན་མིན་
མི་གསལ། དེ་རྗེས་འོད་ཟེར་སྟོང་ལྡན་གྱི་རི་བོང་ཅན་ཆུ་འཛིན་ལག་པ་ཙམ་ཡང་མེད་པའི་
མཁའ་དབྱིངས་སུ་འཕགས། དེའི་ཚེ་དེ་ཉིད་ཀྱི་གོམ་སྟབས་དལ་དུ་སོང་བ་དང་། གཙང་
ཆུའི་ནང་དུ་དངུལ་མདོག་གི་སྣང་བརྙན་ཞིག་ཕོག་པ་དེ་བགྲང་ལས་འདས་པའི་སྐར་
ཚོགས་སུ་གྱུར། འདར་ཡོམ་ཡོམ་གྱི་དངུལ་འོད་དེ་བཞིན་ཧ་ལམ་གཙང་ཆུའི་མཐིལ་དུ་དིམ་
པའི་རྣམ་པ་དེ་ནི་ལུས་ཡོངས་ཉ་ཁྲབ་ཀྱིས་གཡོག་པ་ལས་འོད་ཆེམ་ཆེམ་འཕྲོ་བའི་མགོ་
མེད་སྦྲུལ་ཆེན་ཞིག་དང་མཚུངས། ཟླ་བའི་སྣང་བརྙན་དེ་ཡང་ཡལ་འདབ་བརྐྱངས་པའི་
སྒྲོན་སྟེགས་ཤིག་དང་འདྲ་བར་དེའི་སྟེང་ནས་གཤེར་གཟུགས་སུ་གྱུར་པའི་རྡོ་རྗེ་ཕ་ལམ་
གྱི་བཞུན་ཐིག་ལྷུང་ལྷུང་དུ་འབབ། དྲོད་འཇམ་གྱི་མཚན་མུན་ཁོ་གཉིས་ཀྱི་གཡས་གཡོན་
དུ་ཐང་མར་བརྡལ། ལྗོན་པའི་ལོ་མ་དག་གྲིབ་ནག་ལྷེབ་ལྷེབ་ཏུ་གྱུར། ཨི་མ་ཡི་འདྲེན་བྱེད་
གདང་མ་བཙུམ་དུ་གནས་པ་དང་། དབུགས་རིང་པོ་དབྱུང་བ་དང་དབུགས་རིང་པོ་འཐེན་
ནས་བསིལ་རླུང་རྔུབ། གཉིས་ཀ་སྨྲ་བ་མེད་པར་ཁོང་ཚོའི་སེམས་ཀྱི་ཡོལ་གོར་འཛུལ་བའི་
མཛེས་སྡུག་ལྡན་པའི་རྨི་ལམ་ནང་དུ་ལྷུང་། སྔར་སོང་གི་བལ་ལྟར་འཇམ་ལ་ཆུ་ལྟར་མཉེན་
པའི་དུང་སེམས་ཟབ་མོ་ཁོ་གཉིས་ཀྱི་སེམས་ནང་མངོན་མེད་ངང་ལོག་པས་རི་སྐྱེས་མངར་
ཁམ་མེ་ཏོག་གི་དྲི་ཞིམ་ཇི་བཞིན་རང་སེམས་མྱོས། དེ་བས་ཀྱང་ཁོ་གཉིས་ཀྱི་དྲན་གསོའི་
ནང་བསགས་པའི་གྲིབ་གཟུགས་ནི་གྲག་འགུལ་ཅི་ཡང་མེད་པའི་རྒྱ་ལྕང་གིས་རྩྭ་ཐང་ཐོག་
ཐང་མར་བརྡལ་བའི་གྲིབ་གཟུགས་ལས་ཀྱང་ཁྱབ་རྒྱ་ཆེ་ལ་ནེར་ནུར་ཟབ།
གཟེ་མོ་མཚན་མུན་ནང་ཕྱིར་ཐོན་ནས་ཟ་ཆས་འཚོལ་བར་བྱེད་པས་ལྗོན་ཤིང་གི་ལོ་
མ་བརྡར་བའི་སྒྲ་ལྷང་ལྷང་ཐོས། སྐབས་འགར་ད་དུང་སྨིན་ཐག་ཆོད་པའི་ཁམ་བུ་རྡོག་པོ་
ཞིག་རང་བཞིན་དུ་གྱང་འགྲམ་གྱི་འབྲས་ཤིང་སྡོང་པོ་ལས་སར་ལྷུང་བའི་སྒྲ་ཐོས་རྒྱུ་ཡོད།
རུ་ཏོ་ཧྥུ་ན་རེ། “ཨེ་མ། མཚན་ལྗོངས་འདི་འདྲའི་མཛེས་པ་ལ་ཨང” ཟེར།
ཨི་མ་ན་རེ། སླད་ཕྱིན་དེ་ལས་ཀྱང་མང་ཟེར།
ཁོ་མོས་སླར་ཡང་ཆིག་ལབ་དང་ཆ་འདྲ་བའི་ངང “རེད་ཨང་། འགྲུལ་བཞུད་ནི་ཅི་
འདྲའི་སྐྱིད་སྣང་ལྡན་པ་ཞིག་རེད་ཨང་། འོན་ཀྱང་། བདག་སེམས་ཁྲལ་ལངས་དོན་
ཅི་ཡིན་ནམ། འོ་ན་རྟོགས་ཐབས་མེད་པའི་མ་འོངས་པར་……ཡང་ན་འཚོ་བའི་གོམས་
གཤིས་ལ་འགྱུར་ལྡོག་གཏོང་དགོས་པའི་དབང་གིས་སམ། ཡང་ན……………དེ་ནི་བདེ་སྐྱིད་
ལྷག་པར་ཆེ་བའི་མཇུག་འབྲས་མ་ལགས་སམ། ང་འདི་འདྲ་གཉོད་ཆུང་བ་ལ་ཨང་། བདག་
ལ་དགོངས་པ་དྭངས་པ་གནང་རོགས་ཟེར།
ཁོ་ན་རེ། ད་དུང་དུས་ཚོད་ཡོད་པས་བསམ་བློ་ཞིབ་ཕྲ་ཐོངས། ཁྱེད་རང་འགྱོད་པ་
མི་སྐྱེ་བའི་ངེས་པ་མེད་ཟེར།
ཁོ་མོ་དངངས་སྐྲག་ལངས་ནས་གཏན་ནས་མི་སྲིད་ཟེར།
དེ་ནས་ཨི་མ་ཁོའི་འཁྲིས་སུ་བཅར་ནས་སྐྲག་དགོས་དོན་ཅི་ཡོད་དམ། མུ་མེད་བྱེ་
ཐང་། མཐའ་ཡས་རྒྱ་མཚོ། གཡང་གཟར་ལམ་འཕྲང་། གལ་ཏེ་ཁྱེད་དང་མཉམ་དུ་ཡོད་
ན། ང་འགྲོ་མི་ཕོད་པ་མེད། གལ་ཏེ་ང་གཉིས་འཚོ་བ་ལྷན་དུ་སྐྱེལ་རྒྱུ་བྱུང་ན། བརྩེ་དུང་ཇེ་
ཟབ་ནས་ཇེ་ཟབ་དང་། ཕུན་སུམ་ཇེ་ཚོགས་རེད། ང་ཚོར་བར་ཆད་གཏོང་མཁན་གང་ཡང་
མེད། སེམས་ཁྲལ་མི་དགོས་ལ་དཀའ་ངལ་ལ་སྐྲག་མི་དགོས། ང་གཉིས་གཉིས་རང་སྐལ་
པའི་མཐའ་ལ་མ་ཐུག་བར་སྨྲ་བ་ཤོད་དང་། ང་ལ་ཨ་ལན་སྟེར་དང་ཟེར།
ཁོ་ལ་ཤོད་རྒྱུ་ནི་རེད། དེ་རང་རེད་ཅེས་པ་ཙམ་ལས་མེད། ཁོ་མོས་ཁོའི་མགོ་སྐྲ་ལ་
བྱིལ་བྱིལ་བྱེད་པ་དང་། མཆི་མའི་ཐིགས་ཕྲེང་ལྷུང་ལྷུང་དུ་འབབ་བཞིན་ཡོད་ནའང་སྔར་
བཞིན་བྱིས་པ་ལྟ་བུའི་སྐད་གདངས་ཐོག་ནས “རུ་ཏོ་ཧྥུ་ཨང་རུ་ཏོ་ཧྥུ། ཀྱེ་ཀྱེ། རུ་ཏོ་ཧྥུ་ཨང་།
ངའི་སྙིང་རྗེ་བའི་རུ་ཏོ་ཧྥུ” ཞེས་ཡང་ཡང་ཟློས།
མཚན་དགུང་གི་དུས་བརྡ་གྲག
ཁོ་མོ་ན་རེ། ནམ་ཕྱེད་ཟིན་སོང་། ད་འགྲིག་སོང་། སང་ཉིན་རང་འགྲོ་ཆོག ད་ནི་
ཉིན་གཅིག་ལས་མི་འདུག་ཟེར།
ཁོ་ཡར་ལངས་ནས་འགྲོ་རྩིས་བྱས་ཤིང་། དེ་ནི་ཁོ་གཉིས་ལྐོག་སྡེབ་ཡུལ་བྱོལ་གྱི་
གསང་བརྡ་ལྟར་དུ་སྣང་། ཨི་མ་ནི་དེ་མ་ཐག་སྤྲོ་སྣང་ལྷག་པར་འཕེལ་བའི་རྣམ་འགྱུར་ཐོན།
“ཕྱི་རྒྱལ་དུ་འགྲོ་བའི་ལག་འཁྱེར་བཟོས་ཟིན་ནམ།”
བཟོས་ཟིན། དེ་མིན་གཞན་དག་ལུས་མ་སོང་ངམ། མ་སོང་།
ཏན་ཏན་བྱུང་སོང་ངམ། ཏན་ཏན་བྱུང་སོང་།
ཁྱེད་རང་ཧྥུ་ལོ་ཝང་སི་མགྲོན་ཁང་དུ་ང་སྒུག་ནས་སྡོད་རྒྱུ་རེད་པཱ། ཉིན་དགུང་ཙམ་ལ།
ཁོས་མགོ་བོ་ལྕོག་ཙམ་བྱས། ལགས་སོ། །སང་ཉིན་མཇལ་ཡོང་ཞེས་ཨི་མ་ཡིས་ཁོ་ལ་མཆུ་འདབ་སྦྱར་ཙམ་
བྱས་ཏེ་སྨྲས། ཁོ་མོས་ཁོའི་རྒྱབ་ནས་ཁོ་འགྲོ་བར་བལྟས།
ཁོས་ཕྱི་ལྟས་མ་སློག ཁོ་མོ་སླར་ཡང་ཁོའི་རྗེས་སུ་རྒྱུག་པ་དང་གཙང་འགྲམ་གྱི་རྩྭ་
ཕུང་གསེབ་ཏུ་སྐུར་ཙམ་ངང་ལངས་ཏེ།
སྐད་ཤུགས་ཆེན་པོས “སང་ཉིན་མཇལ་ཡོང” ཟེར།
ཁོ་པ་གཙང་པོའི་ཕར་ངོས་སུ་སླེབས་ཟིན་པ་དང་། ཡུན་རིང་མ་འགོར་བར་རྩྭ་ཐང་ཐོག་བསླེབས།
ཡུད་ཙམ་སོང་རྗེས་རུ་ཏོ་ཧྥུ་འགྲོ་མཚམས་བཞག ཁོ་མོའི་གངས་ལྟར་དཀར་བའི་
གྱོན་པ་རྣམ་ཤེས་འཁྱར་པོ་ཞིག་དང་འདྲ་བར་མུན་པའི་ནང་དལ་གྱིས་ཡལ་འགྲོ་བ་མཐོང་
སྐབས་ཁོའི་སྙིང་ཁ་རྡིག་རྡིག་ཏུ་འཕག་བཞིན་འདུག མྱུར་བར་ཤིང་སྡོང་ཞིག་ལ་བསྙེས་
ནས་སོ་སོ་མ་འགྱེལ་བ་བྱས།
ཁོ་ན་རེ། “ང་ནི་ཅི་འདྲའི་གླེན་པ་ཞིག་རེད་ཨང” ཞེས་དམོད་མོ་བོར་བ་དང་།
ཡང “འོན་ཀྱང་ཅི་མི་སྐྱོན། ཁོང་ནི་མཚར་སྡུག་ལྡན་པའི་ཟུར་བསྟེན་སྙིང་སྡུག་ཅིག་རེད་ཟེར།
དེ་མར་ཨི་མ་ཡི་མཛེས་སྡུག་དང་ཕན་ཚུན་དགའ་རོགས་སྒྲིག་སྐབས་ཀྱི་སྤྲོ་སྣང་
བཅས་ཡིད་ཀྱི་ཡོལ་གོར་ལྷམ་མེར་འཆར་བས་དང་ཐོག་ཁོའི་སེམས་སྙི་མོར་གྱུར་པ་དང་།
དེ་ནས་ཡང་སེམས་མཁྲེགས་པོར་གྱུར།
“གང་ལྟར་ཁོ་བོ་རང་ཡུལ་རྒྱབ་ཏུ་བསྐྱུར་ནས་འགྲོ་མི་ཐུབ། ད་དུང་བུ་མོ་ཆུང་ཆུང་
ཞིག་འཁྲིད་དགོས་རེད་ཨང” ཞེས་སྐད་ཡན་ཤོར། རང་སེམས་རང་གིས་གཅུན་ཆེད་སླར་
ཡང་དེ་ལྟར་ཆིག་ལབ་བརྒྱབ་སྟེ་བཟློས།
“ད་དུང་རྙོག་དྲ་མང་པོ་ཞིག་ཡོད་པས་དེས་ག་ལ་ཚད། འགྲོ་སོང་....… ཨུ་ཧུ་
ལགས། འགྲིག་མ་སོང་། འགྲིག་མ་སོང་། གཏན་ནས་འགྲིག་མ་སོང་། གླེན་རྟགས་དེ་འདྲ་སུས་བྱེད་ཕོད། 
བཅུ་གསུམ། རུ་ཏོ་ཧྥུ་ཁྱིམ་དུ་འབྱོར་རྗེས་ལམ་སེང་ཡིག་ལྕོག་གི་མདུན་དུ་བསྡད། ཁོའི་མགོ་ཐོད་
ཀྱི་གྱང་ལྡེབས་སུ་ཤྭ་བའི་མགོ་སོབ་ཅིག་སྦྱར་འདུག འོན་ཀྱང་སྨྱུ་གུ་ལག་ཏུ་ཐོགས་རྗེས་
ཅི་ཞིག་འབྲི་དགོས་མིན་མི་ཤེས་པས་གྲུ་མོ་གཅིག་ཡིག་ལྕོག་ཐོག་བཙུགས། ལག་པས་མགོ་
བོ་སྐྱོར་ནས་བསམ་གཞིགས་ཀྱི་ཀློང་དུ་ཚུད། ཨི་མ་ཧ་ལམ་སྔར་སོང་གི་དུས་ཚོད་རིང་པོ་
ཞིག་གི་གོང་རོལ་ལ་ལོག་ཅིང་། ད་ལྟ་རང་བཞག་པའི་ཁོའི་ཆོད་སེམས་ཀྱིས་ཁོ་གཉིས་
དབར་ལ་གློ་བུར་དུ་བར་ཐག་རིང་པོ་ཞིག་ཆོད་པ་ལྟར་དུ་སྣང་།
ཁོ་མོ་དང་འབྲེལ་ཡོད་སྔར་སོང་གི་གནས་ཚུལ་དྲན་གསོ་བྱེད་ཆེད། ཁོས་ཉལ་ཁྲིའི་
སྔས་འགྲམ་གྱི་ཤུར་སྒམ་ལས་ལན་སི་ཏན་ཞིམ་གྱི་སྒམ་ཆུང་ཞིག་བཏོན། དེའི་ནང་དུ་བུད་
མེད་ཀྱིས་བསྐུར་བའི་འཕྲིན་ཡིག་བླུགས་ཡོད་པས་དེ་ནས་བཞའ་བརླན་ཕོག་པའི་ས་དྲི་
དང་། རྒྱ་སེ་མེ་ཏོག་རྙིད་ཟིན་པའི་བསུང་ཞིམ་ལྷང་ལྷང་འཐུལ། དང་ཐོག་ཁོའི་མིག་ལམ་
དུ་འཆར་བ་ནི་རི་མོ་གྲོ་ཐིགས་ཅན་གྱི་ལག་རས་ཤིག་རེད། དེ་ནི་ཨི་མ་ཡི་ལག་རས་རེད།
ཐེངས་ཤིག་ཁོ་གཉིས་ཕྱི་རོལ་དུ་འཆམ་འཆམ་ལ་འགྲོ་སྐབས་ཁོ་མོ་སྣ་ཁྲག་ཐོན་དུས་བེད་
སྤྱོད་མྱོང་ནའང་ད་ཆ་ཁོས་བརྗེད་ཟིན། ལག་རས་ཀྱི་འགྲམ་དུ་ཁོ་མོས་སྤྲད་པའི་འདྲ་པར་
ཆུང་ཆུང་ཞིག་ཡོད་པ་དེའི་ཟུར་བཞི་སྟེབས་རྙིད་སོང་འདུག འདྲ་པར་ནང་གི་ཁོ་མོའི་
གྱོན་གོས་བབ་མི་ཆགས་ལ། ཁོ་མོའི་གཅམ་གསག་གི་རྣམ་འགྱུར་ལས་མི་ལ་བག་ཆགས་
བཟང་པོ་སྟེར་མི་ཐུབ། ཁོ་པས་འདྲ་པར་དེ་ལ་ལྟ་བཞིན་མི་ངོ་བདག་གི་རྣམ་པ་དྲན་གསོ་
བྱེད་པའི་ཚེ། ཁོ་མོའི་བཞིན་གྱི་རྣམ་པ་ཁོའི་དྲན་ཤེས་ནང་ཇེ་མོག་ཇེ་མོག་ཏུ་གྱུར། དེ་ནི་
འདྲ་པར་དང་མི་ངོ་བདག་གི་བཞིན་རས་གཉིས་ཕན་ཚུན་བརྡར་རེས་བྱས་རྗེས་གཉིས་
ཀ་མག་མོག་ཏུ་སོང་བ་ལྟར་སྣང་། དེ་ནས་ཁོ་མོས་བསྐུར་བའི་འཕྲིན་ཡིག་ཀློག འཕྲིན་
ཡིག་ནང་ད་ཐེངས་ལྐོག་སྡེབ་ཡུལ་བྱོལ་བྱེད་དགོས་དོན་ཤ་སྟག་ཡིན་ཞིང་། ཚང་མ་སྡུད་
ལ་དངོས་ཡོད་དང་ཁ་ཚ་དགོས་གཏུགས་ཤ་སྟག་ཡིན་པས་ཧ་ལམ་ཉོ་ཚོང་འགྲིག་གི་ཡོད་
པ་ལྟར་སྣང་། དེ་སྔོན་གྱི་འཕྲིན་ཡིག་ལྟ་དགོས་སྙམ་ནས་སྒམ་ཆུང་གི་མཐིལ་སྔོག་སྐབས་
ཡི་གེ་ཚང་མ་གོ་རིམ་འཁྲུག ཁོས་ཤོག་བུ་དང་ཅ་དངོས་ཟང་ཟིང་གི་ཁྲོད་དུ་རང་དགར་
འཚོལ་བའི་ཚེ། དེའི་ནང་མེ་ཏོག་ཕོན་པོ་ཁ་ཤས་དང་། ཨུ་སུ་ཡུ་རིང་གི་ལྷམ་སྒྲོག་ཅིག ངོ་
འབག་ནག་པོ་ཞིག སྐྲ་པིང་ཁ་ཤས་དང་སྐྲ་ལོ་ཕོན་པོ་ཞིག ཨ་ཙི། སྐྲ་ལོ་ཡང་འདུག སྐྲ་ལོ་
ཁམ་པ་དང་སྐྲ་ལོ་སེར་པོ་བཅས་ཡོད་པ་ལས་ལ་ལ་སྒམ་ཆུང་གི་ཀབ་སྦྱར་ཐོག་འཁོན་ཡོད་
པས་སྒམ་ཆུང་ཁ་ཕྱེ་བའི་ཚེ་དུམ་བུར་ཆད།
ཁོས་དེ་ལྟར་དྲན་གསོ་བྱེད་ཞོར་དུ་འཕྲིན་ཡིག་གི་ཡིག་གཟུགས་དང་རྩོམ་རྩལ་
བསྡུར་བ་བྱེད་པའི་ཚེ་དེ་དག་ཕན་ཚུན་ལ་འདྲ་བའི་ཆ་མ་མཆིས། འཕྲིན་ཡིག་ཁ་ཤས་
ནང་དོན་སེམས་རྩ་འཁོལ་བ་དང་། ལ་ལ་སྤྲོ་སྣང་ལྡན་པ། ལ་ལ་བསྟན་བཤིག་ཚ་བ། ལ་ལ་
སེམས་གཅོང་གིས་གང་བ། ལ་ལ་ནི་བརྩེ་དུང་ལ་རེ་བ་དང་། ལ་ལ་ནི་རྒྱུ་དངུལ་ལ་རེ་བ་
ཞིག་ལགས། སྐབས་འགར་སྐད་ཆ་ཚིག་གཅིག་གིས་བཞིན་རས་ག་གེ་མོ་དང་རྣམ་འགྱུར་
ག་གེ་མོ་དྲན་ཤེས་ཀྱི་ཡོལ་བར་འཆར་བ་དང་། མི་གང་རུང་ཞིག་གི་སྐད་ཆ་ཐོས་ཡོང་།
སྐབས་འགར་ནི་ཅི་ཡང་ཡིད་ལ་མི་འཆར།
དོན་དུ་བུད་མེད་དེ་དག་དུས་གཅིག་ཏུ་ཁོའི་ཀླད་པའི་ནང་འཛུལ་ནས་ཕན་ཚུན་
བཙིར་རེས་བྱས་མཐར་ཚང་མ་ཧ་ཅང་ཉམ་ཆུང་དུ་གྱུར་པ་དང་། ཚང་མ་མི་འདྲ་བ་ཅི་
ཡང་མེད་པ་དང་ཁོང་ཚོའི་བརྩེ་དུང་གི་ཆུ་ཚད་ཀྱང་མཐོ་དམའ་གང་ཡང་མེད་པ་ལྟར་དུ་
སྣང་། དེས་ན་ཁོས་འཕྲིན་ཡིག་སྦར་མོ་གང་བླངས་རྗེས་དེ་དག་རེ་རེ་བཞིན་ལག་པ་གཡོན་
པའི་ཐོག་རྦབ་ཆུ་ཇི་བཞིན་གློད། མཐར་ཁོ་རྩེད་མོ་རྩེ་མི་འདོད་ལ་དུབ་པས་སྒམ་ཆུང་གོས་
སྒམ་ནང་བཅུག “ ཚང་མ་སྐྱག་རྫུན་ཞེ་ཅིག་རེད” ཅེས་ཆིག་ལབ་བརྒྱབ།
དེ་ནི་ཁོའི་སྡོམ་ཚིག་རེད། ཅིའི་ཕྱིར་ཞེ་ན་ཁོ་པ་བག་མེད་འདོད་རྩེད་ལ་ཞེན་པས། དེ་
ནི་རྩེད་མོ་ལ་ཞེན་པའི་སློབ་ཆུང་སློབ་མ་ཚོས་ལུས་རྩལ་ཐང་གི་ས་ངོས་བརྫིས་ཏེ་མཁྲེགས་
པོར་གྱུར་པ་ཇི་བཞིན་ཁོའི་སེམས་ཀྱང་མཁྲེགས་པོར་གྱུར་ནས་རྩྭ་སྔོན་རྐང་གཅིག་ཀྱང་
་བའི་རེ་བ་དང་བྲལ། ཕྲུ་གུ་ཚོས་རྩེད་མོ་རྩེས་རྗེས་ད་དུང་གྱང་ལྡེབས་སུ་རི་མོ་བྲིས་ཏེ་
རང་མིང་འཇོག་པར་སྲིད་མོད། འོན་ཀྱང་ཁོའི་སེམས་ཀྱི་ཐང་སྡེར་ནས་བཞུད་མྱོང་བའི་
བུད་མེད་དེ་དག་གི་མིང་ཙམ་ཡང་ལྷག་མེད།
ཁོ་ན་རེ། འགྲིག་སོང་། ད་ནི་འཕྲིན་ཡིག་འབྲི་བར་བྱའོ་ཞེས་ཆིག་ལབ་བརྒྱབ།
ཁོས་འཕྲིན་ཡིག་བྲིས་དོན།
སྙིང་རུས་སྐྱེད་ཅིག ཨི་མ་ལགས། སྙིང་རུས་སྐྱེད་ཅིག བདག་གིས་ཁྱེད་ལ་སྡུག་
བསྔལ་བཟོ་བར་མི་འདོད།
རུ་ཏོ་ཧྥུའི་སེམས་ལ་དོན་དངོས་ཐོག་དེ་ནི་དྲང་པོ་ཡིན། ངས་ནི་ཁོ་མོའི་ཆེད་དུ་
བསམ་བློ་བཏང་བ་ཡིན། ངས་བཤད་པ་ནི་དྲང་པོ་ཡིན་སྙམ།
སྐུ་ཉིད་ཀྱི་ཆོད་སེམས་ཐད་དགོངས་བཞེས་ཞིབ་ཕྲ་གནང་ཨེ་མྱོང་། བདག་གིས་སྐུ་
ཉིད་སྡུག་གི་རྒྱ་མཚོའི་ནང་འཁྲིད་བཞིན་པ་ཨེ་ཤེས། ཡ་ང་དགོས་པའི་ངའི་ལྷ་མོ་ལགས།
སྐུ་ཉིད་ཀྱིས་ཤེས་མི་འདུག དེ་འདྲ་རེད་དམ། སྐུ་ཉིད་ཀྱིས་དགོངས་བཞེས་གཏན་ནས་མ་
གནང་བར་གྱ་ཚོམ་དུ་མི་གཞན་ལ་ཡིད་ཆེས་དང་། བདེ་སྐྱིད་འཚོ་བར་རེ་སྨོན། མ་འོངས་
པར་ཡིད་ཆེས་བྱེད་པ་ནི་སྨྱོ་བ་མིན་ནམ། ཀྱེ་མ། ངེད་གཉིས་ནི་བསོད་ནམས་དམན་པ་
ཞིག་དང་། གླེན་རྟགས་ཚ་བ་ཞིག་རེད་ཨང་།
རུ་ཏོ་ཧྥུས་འབྲི་མཚམས་བཞག་སྟེ་ཁ་གཡར་ས་ཁུངས་བཙན་ཞིག་འཚོལ་དགོས་སྙམ།
“ང་མ་རྩ་རྡིབ་སོང་ཟེར་ན། འུམ། འགྲིག་མ་སོང་། དེའི་ཁར་རྒྱུ་མཚན་དེས་ཁོ་མོ་
འདིར་མི་བཅར་བ་བཟོ་མི་ཐུབ། དེ་འདྲ་བྱས་ན་སླར་ཡང་འགོ་ནས་བསྐྱར་བཟློས་བྱས་ཏེ་
ཐག་མི་ཆོད། སྐྱེ་དམན་འདི་གྲས་ལ་གནས་ལུགས་རྒྱུ་མཚན་ཇི་ལྟར་ཤོད་དགོས་སམ” སྙམ།
ཁོས་མནོ་བསམ་བཏང་རྗེས་མུ་མཐུད་བྲིས་དོན།
བདག་གིས་སྐུ་ཉིད་ནམ་ཡང་བརྗེད་མི་སྲིད་པར་རྡོ་ལ་རི་མོ་བརྐོས་པ་ཇི་བཞིན་སེམས་
ལ་ངེས་པར་བྱེད། འོན་ཀྱང་ད་ལྟའི་སྤྲོ་སེམས་དེ་གང་ལྟར་ནའང་དུས་ནམ་ཞིག་འཇགས་
ནས(འཇིག་རྟེན་ཐོག་གི་བྱ་དངོས་མཐའ་དག་དེ་ལས་ལྡོག་ཐབས་མེད)སྤྲོ་སྣང་མེད་པར་
འགྱུར་སྲིད། ནམ་ཞིག་སྐུ་ཉིད་འགྱོད་གདུང་གིས་མནར་བ་མཐོང་སྐབས། བདག་ཀྱང་འགྱོད་
སེམས་རྟས་མི་ཟིན་པ་སྐྱེ་སྲིད། ཅིའི་ཕྱིར་ཞེ་ན་དེ་དག་ཚང་མ་བདག་གིས་སྐུ་ཉིད་ལ་བཟོས་
པའི་ཉེས་པ་ལགས་པས་བདག་ཀྱང་སེམས་སྡུག་ཆེན་པོ་ཡོང་རྒྱུ་རེད། ཨི་མ་ལགས། བདག་
བརྗེད་པ་གནང་ཞིག ངས་སྐུ་ཉིད་ཞལ་ཚོར་དོན་ཅི་ཡིན་ནམ། སྐུ་ཉིད་མཚར་པོ་དེ་འདྲ་ཡོད་
དོན་ཅི་ཡིན་ནམ། དེ་དག་ཚང་མ་བདག་གིས་མ་འགྲིག་པ་ཡིན་ནམ། ཀྱེ་མ་ཀྱེ་ཧུད། དཀོན་
མཆོག་མཁྱེན། མ་རེད། མ་རེད། ཚང་མ་ལས་མ་དག་པས་བཟོས་པ་རེད།
ཁོ་ན་རེ། “ཏག་ཏག ལས་ཞེས་པའི་སྐད་ཆ་འདིས་ག་དུས་ཡིན་ནའང་མི་སེམས་གཡོ་
བར་ནུས” ཞེས་ཆིག་ལབ་བརྒྱབ།
ཀྱེ་མ། གལ་ཏེ་སྐུ་ཉིད་རྣམ་ཀུན་འཕྲད་རྒྱུ་ཡོད་པའི་འཕྱོན་མ་ཞིག་ཡིན་ན། བདག་
གིས་ཀྱང་སྒེར་སེམས་ཆེན་པོས་ཡ་ཡུག་གི་ཚོད་ལྟ་བྱས་ན་སྐུ་ཉིད་ལའང་གནོད་པ་ཅང་
མེད། འོན་ཀྱང་སྐུ་ཉིད་ཀྱི་སྤྲོ་སེམས་རབ་ཏུ་འཕེལ་བ་དང་དུང་སེམས་ལྷག་པར་ཆེ་བ་དེ་
ནི་སྐུ་ཉིད་ཀྱི་ཡིད་དབང་འཕྲོག་ཤུགས་ཡིན་ལ། སྐུ་ཉིད་ཀྱི་གདུང་བའི་འབྱུང་ཁུངས་ཀྱང་
ལགས། གུས་བཀུར་འོས་པའི་དམན་ཆུང་ཁྱེད་ལྟ་བུས་རང་རེའི་མ་འོངས་པ་དཀའ་ངལ་
ཅི་འདྲ་ཞིག་གི་འོབས་སུ་ལྷུང་མིན་གསལ་པོ་མི་ཤེས། བདག་ཀྱང་ཉིད་དང་འདྲ་བར་ཐོག་
མའི་དུས་སུ་བསམ་བློ་དེ་འདྲ་འཁོར་མ་མྱོང་། བདག་ནི་ཕུགས་བསམ་དང་བདེ་སྐྱིད་ལྡན་
པའི་ལྗོན་གྲིབ་འོག་ཏུ་ཉལ་བ་ལས་ཤིང་སྡོང་མོང་སེ་ཉི་ཡེ(ཨ་མེ་རི་ཁ་གླིང་དུ་སྐྱེ་བའི་དུག་
གི་སྡོང་པོ་ཞིག)ཡི་ལྗོན་གྲིབ་འོག་ཏུ་ཉལ་བ་ལྟར་གྱི་མཇུག་འབྲས་བསམ་བློ་མ་འཁོར།
“ཁོ་མོའི་སེམས་ལ་ང་ནི་དངུལ་ཕངས་ནས་ལྐོག་སྡེབ་ཡུལ་བྱོལ་བྱེད་མ་འདོད་པ་
རེད་བསམ་སྲིད། ཧ་ཧ། དེར་སྐྱོན་ཅི། ག་རེ་བསམ་ཡང་བསམ་དུ་ཆུག གང་ལྟར་དོན་དེ་
མཇུག་སྒྲིལ་རན།” ཁོས་དེ་ལྟར་བསམ།
འཇིག་རྟེན་ནི་ཡ་ང་སྙིང་རྗེ་མེད་པ་ཞིག་རེད། ང་ཚོ་གང་དུ་བྲོས་ནའང་དེས་ང་
ཚོ་རྗེས་འདེད་གཏོང་གི་རེད། སྐུ་ཉིད་ལ་རྫོགས་མཐའ་མེད་པའི་འདྲི་གཅོད་དང་། དམའ་
འབེབས། མཐོང་ཆུང་། ཐ་ན་བརྙས་བཅོས་ཕོག་གི་རེད། བརྙས་བཅོས་ཕོག་གི་རེད་ཨང་།
སྐུ་ཉིད་རྒྱལ་མོའི་གསེར་ཁྲིའི་ཐོག་ཏུ་འཇོག་པར་འདོད། སྐུ་ཉིད་བདག་གི་ལུས་ཀྱི་
སྲུང་འཁོར་ཡིན། དགོངས་འགལ་མེད་པ་ཞུ། བདག་གིས་བདག་ཉིད་ཡུལ་གཞན་དུ་རྒྱང་
འབུད་བཏང་སྟེ་བདག་ལ་ཉེས་ཆད་གཅོད་དོ། །བདག་འགྲོའོ། །གང་དུ་བཞུད་མིན་ནི་སོ་སོས་
ཀྱང་ཆ་མི་འཚལ། བདག་སྨྱོ་ཟིན། བདེ་མོར་བཞུགས། སྐུ་ཉིད་ནམ་ཡང་བཀྲ་ཤིས་ཤོག སྐུ་
ཉིད་དང་གཏན་བྲལ་བྱེད་དགོས་བྱུང་བའི་ཡ་ང་བའི་མི་འདི་ཉིད་ཐུགས་ལ་འདོགས་པར་ཞུ།
བདག་གི་མིང་ཉིད་ཀྱི་ཕྲུ་གུ་ལ་བརྗོད་ནས་བདག་ལ་སྨོན་ལམ་རྒྱག་ཏུ་འཇུག་རོགས།
ཡང་ལཱ་སྒྲོན་མེ་གཉིས་ཀྱི་མེ་ལྕེ་ཡམ་ཡོམ་དུ་གཡོ་བཞིན་འདུག རུ་ཏོ་ཧྥུ་ཡར་ལང
ནས་སྒེའུ་ཁུང་ཁྲ་མ་བརྒྱབ་པ་དང་སླར་ཡང་རྐུབ་སྟེགས་ཐོག་བསྡད། “ངས་བལྟས་ན་འདི་
ག་ཙམ་གྱིས་འགྲིག་འདུག འོ་རེད། ད་དུང་སྐད་ཆ་ཚིག་གཉིས་སྣོན་པར་བྱ། ཁོ་མོ་སླར་
ཡང་སུན་པོ་བཟོ་བར་མི་ཡོང་བའི་ཆེད་དུ།
སྐུ་ཉིད་ཀྱིས་སེམས་སྡུག་གིས་གང་བའི་འཕྲིན་ཡིག་འདི་ཀློག་པའི་ཚེ་ན། བདག་ཐག་
རིང་དུ་བཞུད་ཟིན། ཅིའི་ཕྱིར་ཞེ་ན་བདག་རང་ཚོད་ཟིན་མ་ཐུབ་པར་སླར་ཡང་སྐུ་ཉིད་
དང་ཐུག་འཕྲད་བྱེད་པར་མི་འགྲོ་བའི་ཆེད་དུ་མགྱོགས་ཙམ་རྡོག་ཐོན་བྱས་ན་བསམས།
ཐུགས་ཡིད་མུག་པོ་མི་གནང་བར་འཚལ། ང་ད་དུང་ལོག་ཡོང་གི་ཡིན། གཅིག་བྱས་ན་མ་
འོངས་པར་ངེད་གཉིས་མཉམ་དུ་འཛོམས་སྐབས་བློ་བདེ་བག་ཕེབས་ངང་རང་རེའི་དབར་
གྱི་སྔར་སོང་གི་བརྩེ་དུང་སྐོར་ཤོད་རེས་བྱེད་ཀྱང་སྲིད། ག་ལེ་བཞུགས།
ཁོས་མཇུག་ཏུ་ད་དུང “ག་ལེ་བཞུགས” ཟེར་བ་དེ་སོ་སོར་འཕྲལ་ནས “ག—
ལེ—བཞུགས” ཞེས་བྲིས་ན་ཉམས་ཆེན་པོ་ལྡན་པའི་ངོས་འཛིན།
ཁོ་ན་རེ། མཇུག་ཏུ་ས་ཡིག་ཇི་ལྟར་རྒྱག་དགོས་སམ། ལྷག་བསམ་ཟོལ་མེད་
ཀྱི་འགྲིག་མ་སོང་། སྐུ་ཉིད་ཀྱི་གྲོགས་པོ་ཏག་ཏག གྲོགས་པོ་ཟེར་ན་འཚམ་
པོ་འདུག་སྙམ་སྟེ། སྐུ་ཉིད་ཀྱི་གྲོགས་པོ་ནས་ཞེས་བྲིས།
ཁོས་སླར་ཡང་ཐེངས་ཤིག་ཀློག་པ་དང་། འཕྲིན་ཡིག་སྙན་པོ་བྱུང་འདུག་སྙམ།
“ཡ་ང་བའི་སྐྱེ་དམན་ཨང་།” ཁོ་སྙིང་རྗེ་ཕྲན་བུ་སྐྱེས་ནས་དེ་ལྟར་བསམ་པ་དང་།
“ཁོ་མོའི་སེམས་ལ་ངའི་སེམས་པ་རྡོ་ལས་མཁྲེགས་པར་བསམ་སྲིད་པས་འཕྲིན་ཡིག་
ཐོག་མིག་ཆུ་ཐིགས་པ་འགའ་ཐིགས་དགོས་ཀྱང་བདག་ངུ་མི་བྲོ་བས་ཐབས་ཤེས་ཅི” སྙམ།
དེས་ན་རུ་ཏོ་ཧྥུས་གྷི་ལ་སིའི་ནང་ཆུ་ཕྲན་ཙམ་བླུགས། མཛུབ་མོ་ཆུ་ནང་བརྒྱུས་ནས་
ཆུ་ཐིགས་ཆེན་པོ་ཞིག་ཡིག་ཤོག་ཐོག་བཏིག་ནས་སྣག་ཚའི་རི་མོ་རབ་རིབ་ཆགས་སུ་
བཅུག དེ་ནས་ཁོས་ཐེལ་ཙེ་བཙལ་ནས་ཡིག་སྐོགས་ཀྱི་ཁར་ལ་ཐེལ་རྒྱག་རྩིས་བྱེད་སྐབས་
ཏག་ཏག “ལྷད་མེད་བརྩེ་སེམས” ཀྱི་ཡི་གེ་བརྐོས་པའི་ཐེའུ་དེ་རྙེད།
“འདི་བརྒྱབ་ན་འཚམ་པོ་རང་ཨེ་ཡོད། ཧེན། ཁྱད་མི་འདུག ཅི་མི་སྐྱོན།”
དེ་རྗེས་ཁོ་ཐ་མག་གང་ཟག་གསུམ་འཐེན་ཚར་རྗེས་གཞི་ནས་མལ་དུ་ཞུགས།
ཉིན་གཉིས་པར་རུ་ཏོ་ཧྥུ་མལ་ལས་ལངས(ཁོ་གཉིད་ཐལ་ཤོར་ནས་ཆུ་ཚོད་གཉིས་པ་
ཙམ་རེད་འདུག)ཏེ་འཁོར་གཡོག་ལ་མངར་ཁམ་སློ་མ་གང་འཐོག་ཏུ་བཅུག ཁོས་འཕྲིན་
ཡིག་སློ་མའི་མཐིལ་དུ་སྦས་པ་དང་། སྟེང་དུ་རྒུན་འབྲུམ་ལོ་མ་གཡོགས་ཏེ་ཁོའི་ཤིང་རྟ་
འཁོར་ལོ་གཏོང་མཁན་ཅེ་ལར་ལ་ལྕམ་ཆུང་བྷོ་ཝ་རིའི་གཟིམ་ཤག་ཏུ་སྐྱེལ་རྒྱུར་མངག་བྱ་
ནན་པོ་བྱས། དེ་ནི་ཁོང་གཉིས་དབར་འཕྲིན་ཡིག་བསྐུར་རེས་བྱེད་ཐབས་ཤིག་ཡིན་ཞིང་།
དུས་ཚིགས་མི་འདྲ་བར་གཞིགས་ནས་ཁོ་མོ་ལ་ཤིང་འབྲས་འདྲ་དང་རི་སྐྱེས་ཟས་རིགས་
འདྲ་སྐྱེལ་གྱི་ཡོད།
ཁོ་ན་རེ། གལ་ཏེ་ཁོང་གིས་ངའི་སྐོར་དྲིས་ན་ང་བྱེས་ལ་ཐོན་སོང་ཞེས་སྨྲོས། སློ་མ་
ངེས་པར་དུ་ཁོང་གི་ཕྱག་ཏུ་འཕྲོད་པ་གྱིས། སོང་ཞིག གྲུང་ཙམ་གྱིས་ལགས་ཟེར།
ཅེ་ལར་ལས་གོས་གསར་པ་ཞིག་གྱོན། ལག་རས་ཀྱིས་མངར་ཁམ་བསྒྲིལ་ནས་མདུད་
པ་ཞིག་བརྒྱབ། ལྕགས་གཟེར་བརྒྱབ་པའི་ཤིང་མཐིལ་ལྷམ་བརྗེས། གོམ་སྟབས་ཆེན་པོ་
ལྗིད་ཏིག་ཏིག་སྤོ་བཞིན་འཚབ་འཚུབ་མེད་པར་ཡུང་གྲོང་དུ་བཞུད་པའི་ལམ་དུ་ཆས།
ཁོ་བྷོ་ཝ་རིའི་གཟིམ་ཤག་ཏུ་འབྱོར་སྐབས་ཨི་མ་ནི་ཧྥེ་ལི་ཞི་ལ་ཐབ་ཚང་སྒྲོག་ཙེའི་
ཐོག་གི་གྱོན་གོས་བཀྲུ་རྒྱུ་བཀོད་སྒྲིག་བྱེད་བཞིན་འདུག གཡོག་པོ་དེ་ན་རེ། “འདི་ང་
ཚོའི་སྐ་ངོ་ཡིས་འབུལ་བར་བཏང་བྱུང” ཟེར།
ཁོ་མོ་དངངས་སྐྲག་ལངས། ཁོ་མོས་ཁུག་མའི་ནང་ལས་ཁོ་ལ་སྤྲོད་བྱེད་རྔན་པ་དངུལ་
སིལ་མ་འཚོལ་གྱིན་གྲོང་གསེབ་ཀྱི་གཞོན་པ་དེ་ལ་མིག་ཕུར་ཚུགས་སུ་ལྟ་བ་དང་། གྲོང་
གསེབ་ཀྱི་གཞོན་པ་དེས་ཀྱང་ཡ་མཚན་གྱི་རྣམ་འགྱུར་དང་བཅས་ཁོ་མོ་ལ་ལྟ་བཞིན་ལག་
རྟགས་ཆུང་ཆུང་འདི་འདྲ་ཞིག་གིས་ཁོ་མོ་སེམས་འགུལ་ཆེན་པོ་དེ་འདྲ་ཐེབས་དོན་ལ་ཡ་
མཚན་སྐྱེས། གཡོག་པོ་དེ་བུད་སོང་། ཧྥེ་ལི་ཞི་སྔར་བཞིན་དེ་གར་བསྡད་འདུག ཨི་མ་སྒུག་
མི་བཟོད་པས་ཚོམས་ཆེན་ནང་སོང་སྟེ་མངར་ཁམ་འཇོག་ཁུལ་བྱས། ཁོ་མོས་མངར་ཁམ་
བྱོས་ནས་ལོ་མ་བསལ་བས་འཕྲིན་ཡིག་རྙེད། ཁོ་མོས་འཕྲིན་ཡིག་ཁ་ཕྱེ་བ་དང་རྒྱབ་ནས་
མེས་འཚིག་བཞིན་པ་ཇི་བཞིན་དངངས་སྐྲག་དང་བཅས་གཟིམ་ཆུང་ནང་དུ་བརྒྱུགས།
ཆ་ལི་གཟིམ་ཆུང་ནང་ཡོད་པ་མཐོང་། ཁོས་ཁོ་མོ་ལ་སྐད་ཆ་བཤད་ནའང་ཅི་ཡང་མ་
གོ་བར་ཐོག་ཁང་དུ་ཤར་རེར་འཛེགས། ཁོ་མོ་དབུགས་ཧལ། མགོ་ཡུ་འཁོར་ནས་ཧ་ལམ་
ར་བཟི་བ་ལྟར་སྣང་། ལག་པའི་ནང་སྐྱི་གཡའ་དགོས་པའི་ཡིག་ཤོག་དེ་འཁྱེར་ཡོད་པས་
ལྕགས་ཤོག་ཅིག་འཁྱེར་ཡོད་པ་བཞིན་ཐུག་ཐུག་གི་སྒྲ་སྒྲོག ཐོག་སོ་གསུམ་པར་སླེབས་
སྐབས་ཐོག་ཁང་གི་སྒོ་ཁར་འགྲོ་མཚམས་བཞག ཐོག་ཁང་གི་སྒོ་བརྒྱབ་འདུག
དེའི་ཚེ་ཁོ་མོ་སེམས་པ་མནན་དེ་བློ་རྣལ་དུ་བབ་དགོས་སྙམ། འཕྲིན་ཡིག་དེ་བསམ་
བློར་འཁོར་སྐབས་ཆ་ཚང་ལྟ་དགོས་ནའང་ལྟ་བའི་སྤོབས་པ་མེད། དེའི་ཁར་གང་དུ་ལྟ་
དགོས་སམ། ཇི་ལྟར་ལྟ་དགོས་སམ། མི་གཞན་དག་གིས་ཁོ་མོ་མཐོང་གི་རེད་ཨང་སྙམ།
ཨ་ཙི། ཅི་མི་སྐྱོན། འདིར་ལྟ་བར་བྱའོ། །” ཨི་མ་ཡིས་སྒོ་ནང་དུ་ཕྱེ་ནས་ཡར་
འཛུལ། སྦུབ་སུབ་དོག་པའི་ཚ་རླངས་ཤིག་གྱོ་མོ་བཀབ་པའི་ཁང་ཀླད་ནས་ཐད་ཀར་ཐུར་
དུ་མནན་ཡོང་བས་མོའི་ཡ་ཁུང་གཉིས་བཙིར་ནས་དབུགས་འགག་པའི་སྣང་བ་སྟེར། ཁོ་
མོ་སྟོབས་ཟད་པའི་རྐང་སྟབས་སྤོ་བཞིན་ཁྲ་མའི་མདུན་དུ་སོང་། ཁོ་མོས་ཁྲ་མའི་ཨ་ཤིང་
འཐེན་པའི་ཚེ་འོད་མདངས་རབ་ཏུ་བཀྲ་བའི་ཉི་འོད་གློ་བུར་དུ་ཁང་པའི་ནང་དུ་འཕྲོས།
མདུན་ངོས་ཀྱི་ཁང་པའི་ཁང་ཀླད་ནས་ཕར་བལྟས་ན་མུ་མཐའ་མེད་པའི་ཀླུང་ཐང་
ཡིན་པ་དང་། གཤམ་དུ་ལྟ་བའི་ཚེ་ན། གྲོང་རྡལ་གྱི་ཐང་སྡེར་ཐོག་མགོ་ནག་མིའི་གྲིབ་མ་
ཙམ་ཡང་རིག་རྒྱུ་མི་འདུག རྐང་ཐང་ལམ་གྱི་རྡོ་ཧྲུག་ལས་འོད་ལྷང་ལྷང་འཚེར། ཁང་ཀླད་
དུ་བཙུགས་པའི་རླུང་བརྟག་འཁོར་ལོ་གཡོ་འགུལ་མེད་པར་གནས། ཁྲོམ་གཞུང་གི་མཐའ་
སྣེའི་ཁང་པ་ཐོག་ས་ཉིས་ཐོག་ཅིག་ནས་རྣ་བར་འཛེར་བའི་སྐད་སྒྲ་མཐོ་དམའ་མི་སྙོམས་
ལ་ཞིག་གྲག་ཡོང་ཞིང་། དེ་ནི་པི་ནེ་ཤིང་བཟོ་བྱེད་བཞིན་ཡོད།
ཁོ་མོ་ཁྲ་མའི་རི་བཞི་ལ་བསྙེས་ཏེ་འཕྲིན་ཡིག་སླར་ཡང་ཐེངས་ཤིག་བལྟས། རླུང་
ལངས་ནས་ཁྲེལ་དགོད་ཤོར། འོན་ཀྱང་ཁོ་མོས་བསམ་བློ་ཇི་ཙམ་བཏང་བ་དེ་ཙམ་གྱིས་
རིག་པ་རྩེ་གཅིག་ཏུ་འདུས་པ་དང་བསམ་བློ་ཡང་དེ་ཙམ་ཟང་ཟིང་དུ་གྱུར། སླར་ཡང་ཁོ་
མིག་མདུན་དུ་འཆར་བ་དང་ཁོའི་སྐད་ཆ་རྣ་བར་ཐོས་ལ་སོ་སོའི་ལག་པ་གཉིས་ཀྱིས་ཁོ་ལ་
འཐམ་པའི་སྣང་བ་བྱུང་། ཁོ་མོའི་སྙིང་ཁ་འཕར་སྟབས་མི་སྙོམས་པར་གྱུར་ནས་དེ་མ་དེ་
མར་ཇེ་མགྱོགས་སུ་སོང་བ་ནི་ལྕགས་ཀྱི་ཐོ་བ་ཞིག་དང་འདྲ་བར་མོའི་བྱང་ཁོག་རྡིག་རྡིག་
ཏུ་བརྡུང་། ཁོ་མོས་ཕྱོགས་བཞིར་མིག་གིས་ཉུལ་བའི་ཚེ་ན་ས་གཞི་གས་རྡིབ་ཏུ་སོང་ན་
ཅི་མ་རུང་སྙམ། ཡོད་ཚད་མཇུག་མི་འགྲིལ་བ་ཅི་ཡིན་ནམ། སུ་ཞིག་གིས་མོ་ལ་བྱེད་དུ་མ་
བཅུག་གམ། ད་ཆ་ཁོ་མོ་ལ་ཆགས་ས་བརྟེན་ས་ཅི་ཡང་མེད། དེས་ན་ཁོ་མོ་མདུན་དུ་རིམ་
པས་བཅར། འདྲེན་བྱེད་རྡོ་གཅལ་བཏིང་བའི་ལམ་ངོས་ལ་སྡིགས། ཁ་ནས།
“ད་མཆོངས། ད་མཆོངས” ཞེས་ཆིག་ལབ་བརྒྱབ།
གཤམ་འོག་ནས་ཐད་ཀར་འཕྲོས་པའི་ཉི་མའི་ལྡོག་འོད་ཀྱིས་ཁོ་མོའི་ལུས་པོ་གཅོང་
རོང་ཟབ་མོའི་ནང་འཐེན་པ་ལྟར་སྣང་། ཐང་སྡེར་ཡོམ་ཡོམ་དུ་འགུལ་བ་ཇི་བཞིན་གྱང་
ངོས་བརྒྱུད་ནས་གྱེན་དུ་འཕགས། ཁང་པའི་མཐིལ་པང་གྲུ་གཟིངས་ཡམ་ཡོམ་དུ་གཡོ་བ་
ཇི་བཞིན་གཞོགས་ཤིག་ཏུ་འཁྱོག ཁོ་མོ་རྦད་དེ་སྒེའུ་ཁུང་གི་སྟེགས་བུའི་ཐོག་ལངས་པ་
དང་ལུས་པོ་ཧ་ལམ་ནམ་མཁའི་མཐོངས་སུ་དཔྱངས།
དགུང་ཨ་སྔོན་གྱིས་ཁོ་མོའི་སྟེང་
ནས་མནན། མཁའ་རླུང་ནི་ཁོ་མོའི་སྟོང་སང་སང་གི་ཀླད་པའི་ནང་འཁོར་རྒྱུག་བྱེད། གལ་
ཏེ་ལག་པ་གློད་ན་ལུས་པོ་དེ་མར་གཡང་ཁ་ནས་ལྷུང་ཆོག དེའི་ཚེ་དཀྲུག་སྟེགས་འཁོར་
ལོའི་སྐད་སྒྲ་ད་དུང་བར་མཚམས་མེད་པར་ཁོང་ཁྲོའི་ངར་སྐད་སྒྲོག་པ་དང་ཁོ་མོ་ལ་
འབོད་བརྡ་གཏོང་བ་ལྟར་དུ་སྣང་།
“ཨི་མ། ཨི་མ།” ཆ་ལི་ཡི་འབོད་སྐད་གྲག་ཡོང་།
ཁོ་མོ་ཀེ་རེར་འགྲེངས། ཁྱེད་རང་གང་དུ་ཡོད་དམ། འདིར་ཤོག་དང་།
ད་ལྟ་སོ་སོ་ཨེན་ཙམ་མིན་ན་ཤི་ཚར་བས་འཇིགས་ཡེར་རེ་བ་ཞིག་གིས་མགོ་ཡུར་
འཁོར་ནས་འགྱེལ་ལ་ཉེ། ཁོ་མོས་མིག་གཉིས་དམ་པོར་བཙུམ་པའི་ཚེ་ན་ལག་པ་ཞིག་གིས་
ཁོ་མོའི་ཕུ་ཐུང་ནས་བཟུང་བས་ཁོ་མོ་ཁ་འདར་ཞིག་ཤོར་ཞིང་། དེ་ནི་ཧྥེ་ལི་ཞི་ཡིན་པ་རེད།
“ལྕམ་སྐུ་ཞབས། སྐུ་ངོས་ཁྱེད་རང་སྒུག་བཞུགས་འདུག ཀྲུམ་ཁུ་ཡང་བསྒྲིགས་ཟིན”
ཁོ་མོ་ཤོད་ཁང་དུ་མ་བབ་ཀ་མེད་དང་། གསོལ་ལྕོག་གི་འཁྲིས་སུ་མ་བསྡད་ཀ་མེད་བྱུང་།
ཨུ་ཚུགས་ཀྱིས་ཟས་ཁམ་གང་དོ་བཟས་ཀྱང་མིད་པར་མི་འགྲོ། དེས་ན་ཁོ་མོས་གསོལ་
རས་དཀྲོལ་ནས་བཀྲམས་ཏེ་ཧ་ལམ་ལྷན་པ་ལ་ཞིབ་བཤེར་བྱེད་པ་ལྟར་དུ་སྣང་ལ། དེ་ནས་
དངོས་འབྲེལ་ལྷན་པའི་ཐོག་གི་འཚེམ་བུ་རེ་རེ་བཞིན་གྲངས་ཀ་བརྒྱབ། གློ་བུར་དུ་འཕྲིན་
ཡིག་དེ་དྲན། འཕྲིན་ཡིག་དེ་གང་དུ་སོང་ངམ། གང་དུ་བོར་རམ། དེའི་ཚེ་ཁོ་མོའི་ལུས་
སེམས་རབ་ཏུ་ངལ་བས་ཐ་ན་ཁ་གཡར་ཏེ་གསོལ་ལྕོག་གི་འགྲམ་ནས་ཁ་འབྲལ་བ་ཙམ་
ཡང་མི་འདོད། དེའི་ཁར་རང་ཉིད་ལ་གནོང་ཡོད་པས་ཡིད་ཞུམ་པ་དང་ཆ་ལི་ལ་སྐྲག་སྣང་
སྐྱེས། ཏན་ཏན་ཁོས་ཚང་མ་ཤེས་ཡོད་ཀྱི་རེད་སྙམ། ཏག་ཏག་ཆ་ལིས་ཀྱང་རྣམ་ཀུན་དང་
མི་འདྲ་བའི་སྐད་ཆ་འདི་ལྟར་སྨྲས།
བལྟས་ཚོད་ལ་གནས་སྐབས་རིང་སྐུ་ཞབས་རུ་ཏོ་ཧྥོ་འཕྲད་པ་མི་འདུག་ཟེར།
ཨི་མ་དངངས་འདར་ཤོར་ནས་སུས་ཟེར་རམ་ཞེས་དྲིས། སུས་ཟེར་རམ་ཞེས་
པའི་ཁོ་མོའི་ནན་འདྲི་ལ་ཁོ་ཅུང་ཧང་སང་ཏེ་ཅེ་ལར་གྱིས་ཟེར་གྱི་འདུག་ད་གིན་ཧྥ་
རན་སིའི་ཁོ་ཧྥེའི་ཇ་ཁང་གི་སྒོ་ཁར་ཐུག་བྱུང་། ཁོས་སྦྱིན་བདག་བྱེས་ལ་འགྲོ་མཁན་རེད་
ཟེར། གཅིག་བྱས་ན་རྡོག་ཐོན་ཟིན་ཤས་ཆེ་ཟེར།
ཨི་མ་ལུས་པོ་འདར་ཡོམ་ཙམ་བྱས།
དེ་ལ་ཁྱེད་རང་ལ་ཧས་རྒྱུ་ཅི་ཡོད། ཁོང་རྟག་པར་ཕྱི་རོལ་དུ་རྩེད་མོ་རྩེ་བར་འགྲོ་
གི་རེད། དྲང་པོ་བཤད་ན་ཁོང་ལའང་ཁག་མེད། དངུལ་ནི་ཡོད་རེད། ཁོ་རང་ཕོ་ཧྲེང་རེད།
དེའི་ཁར་རང་རེའི་གྲོགས་པོ་དེ་སྐྱིད་པོ་བྱེད་ཤེས་མཁན་དེ་རེད། ཁོང་འཁྱམ་མྱུལ་བ་ཞིག་
རེད། སྐུ་ཞབས་ལང་ཀེ་ལུ་ཝེ་ཡིས་ང་ལ་གསུངས་མྱོང་།
དེའི་ཚེ་གཡོག་མོ་འཛུལ་ཡོང་བས་ཁོའི་སྐད་ཆ་ཤོད་མཚམས་ཆད།
སྟེགས་བུའི་ཐོག་འཐོར་བའི་མངར་ཁམ་གཡོག་མོས་སློ་མའི་ནང་བསྡུས། ཆུང་མ་ངོ་
གདོང་དམར་པོར་སོང་བར་ཆ་ལི་ལ་དོ་སྣང་མ་བྱུང་། ཁོས་གཡོག་མོ་ལ་མངར་ཁམ་ཚུར་
འཁྱེར་ཤོག་ཟེར་བ་དང་དེ་ནས་གཅིག་བླངས་ཏེ་སོ་བཏབ་པ་དང་སྦྲགས།
ཨ་ཧོ། ཞིམ་པོ་ཞེ་དྲག་འདུག གཅིག་ཟོ་དང་ཞེས་སློ་མ་ཨི་མ་ལ་སྤྲད། ཁོ་མོས་སློ་
མ་དལ་བུས་ཕྱིར་འབུད་བཀྱག་བཏང་།
ཁྱེད་རང་དྲི་སྣོམ་ཙམ་གྱིས་དང་། དེ་འདྲའི་དྲི་ཞིམ་པ་ལ་ཨང་ཞེས་ཁོས་སློ་མ་ཁོ་
མོའི་སྣ་ཁུང་འགྲམ་ལ་བཅར་ཙམ་བྱས།
ཁོ་མོ་ཡར་འཕགས་ནས་ང་སྦུབ་སུབ་དོག་ནས་ཤི་གྲབས་བྱེད་ཀྱིས་ཞེས་སྐད་ཅོར་བརྒྱབ།
འོན་ཀྱང་ཁོ་མོས་སོ་སོའི་ཁོང་ཁྲོ་བཙན་གྱིས་མནན་པས་བྱང་ཁོག་རེངས་པོར་གྱུར་
པའི་སྣང་ཚུལ་དལ་གྱིས་ཡལ།
ཁོ་མོས་མུ་མཐུད་དེ “སྐྱོན་མི་འདུག སྐྱོན་མི་འདུག དེ་ནི་སེམས་པ་རྣལ་དུ་མ་བབ་
པའི་དབང་གིས་བྱས་པ་རེད། མར་བཞུགས་ཏེ་སོ་སོ་ཁ་ལག་ཟོ་དང” ཟེར།
ཁོ་མོས་དེ་ལྟར་བྱེད་དོན་ནི་ཆ་ལིས་རྒྱུ་མཚན་སྐད་ཆ་འདྲི་དོགས་དང་། ཐུགས་ཁུར་
གྱིས་སུན་པོ་བཟོ་དོགས་ཀྱིས་ཡིན།
ཁོ་མོའི་ཁ་ལ་ཉན་ནས་ཆ་ལི་སྡོད་གནས་ཐོག་བསྡད། ཁོས་ཁམ་ཚིག་ལག་པའི་ནང་
གླུད་དེ་ཐ་བག་ནང་བཞག
དེའི་ཚེ་གློ་བུར་དུ་འཁོར་ལོ་གཉིས་ལྡན་གྱི་ཤིང་རྟ་འཁོར་ལོ་མཐིང་མདོག་ཅིག་ཐང་
སྡེར་བརྒྱུད་མགྱོགས་སྟབས་ཀྱིས་བཞུད། ཨི་མ་སྐད་ངན་ཅིག་ཤོར་ནས་ལྟག་དགྱེ་ལོག་ནས་
ས་ཐོག་ཏུ་འགྱེལ། དོན་དུ་དེ་ནི་རུ་ཏོ་ཧྥུས་བསམ་བློ་ཡང་ཡང་བཏང་རྗེས་མཐར་རུ་ཨང་དུ་
འགྲོ་ཐག་བཅད། ཡུས་ཤེ་གཞིས་ཀ་ནས་པི་ཞི་བར་བསྐྱོད་པར་ཡུང་གྲོང་ནས་མ་གཏོགས་
འགྲོ་ས་མེད། ཁོ་གྲོང་རྡལ་བརྒྱུད་ནས་མི་འགྲོ་ཀ་མེད་ཡིན། བསམ་ཡུལ་ལས་འདས་པ་
ཞིག་ལ་ཁོའི་ཤིང་རྟ་འཁོར་ལོའི་ལྒང་བཞུའི་འོད་མདངས་དེས་གློག་ཞག་འཁྱུག་པ་ཇི་
བཞིན་མུ་མཐའ་མེད་པའི་ས་སྲོས་དབྲལ་བས་ཨི་མ་ཡིས་ཤིང་རྟ་འཁོར་ལོ་ངོ་ཤེས་སོ། །
སྨན་པའི་ཁྱིམ་དུ་ཟང་ཟིང་བྱུང་བ་སྨན་གཉེར་དཀའ་བཅུ་པས་ཐོས་འཕྲལ་ལམ་སེང་ཡོང་།
ཅོག་ཙེ་དང་ཐ་བག་ཚང་མ་མགོ་མཇུག་ལོག་འདུག ཁུ་བ། ཤ གྲི། ཚྭ། སྣུམ་ལ་སོགས་པ་
གང་སར་འཐོར་འདུག ཆ་ལི་ནི་སྨྲེ་སྔགས་འདོན་བཞིན་ཡོད་པ་དང་། པིལ་ཐེ་ནི་སྐྲག་
ཐག་ཆོད་ནས་ངུ་གིན་མཆིས། ཧྥེ་ལེ་ཞིས་ལག་པ་འདར་སིག་སིག་ངང་ལྕམ་ཆུང་གི་གྱོན་
པའི་སྒྲོག་གུ་འགྲོལ་བཞིན་འདུག ཨི་མ་ཡི་ལུས་ཡོངས་ཁྲུག་ཁྲུག་ཏུ་འདར་བཞིན་འདུག
སྨན་གཉེར་དཀའ་བཅུ་པ་ན་རེ། ང་ཚོད་ལྟ་ཁང་དུ་ཚུའུ་དྲི་ཞིམ་ཨེ་འདུག་ལྟ་
བར་ཕྱིན་ཆོག་ཟེར། དེ་རྗེས་ཚུའུ་ཡི་སྐྱུར་དྲི་སྣ་ལ་སྦྱར་བས་ཨི་མ་ཡི་འདྲེན་བྱེད་དལ་
བུར་གདངས་པས་ཁོ་ན་རེ། ངས་བཤད་ཨེ་བྱུང་། མི་ཤི་པོས་སྣམ་ནའང་གསོན་ཡོང་གི་རེད་ཟེར།
ཆ་ལི་ན་རེ། ཨ་ལན་སྟེར་དང་། དྲན་པ་གསོས་དང་། ང་ཡིན། ཁྱེད་རང་ལ་བརྩེ་བའི་
ཆ་ལི་ཡིན། ང་ངོ་ཨེ་ཤེས། ལྟོས་དང་། འདི་ཁྱེད་རང་གི་བུ་མོ་རེད། མོ་ལ་བྱམས་པོ་ཞིག་
གྱིས་དང” ཟེར། བུ་མོས་ལག་པ་བརྐྱངས་ཏེ་ཨ་མའི་སྐེ་ལ་འཐམ་རྩིས་བྱས། འོན་ཀྱང་ཨི་
མ་ཡིས་མགོ་བོ་ཕར་གཅུས་ནས་དབུགས་རྔུབ་འཐེན་ཁག་པོའི་ངང “མི་དགོས། མི་དགོས།
མི་སུ་གཅིག་ཀྱང་མི་དགོས་ཟེར།
ཁོ་མོ་སླར་ཡང་དྲན་མེད་དུ་བརྒྱལ། ཚང་མས་ཁོ་མོ་ཉལ་ཁྲིའི་སྟེང་དུ་བཞག ཁོ་མོ་
དེ་གར་ཉལ་ཏེ་ཁ་གདངས། མིག་བཙུམས། ལག་གཉིས་ཐེར་རེར་བརྐྱངས། འགུལ་ཙམ་
ཡང་མི་བྱེད། བཞིན་རས་ཐལ་སྐྱར་གྱུར་ནས་ལཱ་བཟོས་གཟུགས་བརྙན་ཞིག་དང་མཚུངས།
མིག་ཆུ་ཐིགས་པ་གཉིས་དལ་བུར་སྔས་མགོའི་ཐོག་ལྷུང་།
ཆ་ལི་ཉལ་ཁྲིའི་འགྲམ་དུ་ལངས་པ་དང་སྨན་གཉེར་དཀའ་བཅུ་པ་དེའི་འཁྲིས་སུ་
ལངས་ནས་འཇམ་ཐིང་ངེར་ཅི་ཞིག་ལ་བསམ་བློ་གཏོང་བཞིན་མཆིས། གནས་ཚུལ་ཚབས་
ཆེན་དེ་འདྲའི་མདུན་དུ་དེ་ལྟར་བགྱིས་ན་ད་གཟོད་འོས་འཚམ་ཡིན་འདུག
སྨན་གཉེར་དཀའ་བཅུ་པས་ཆ་ལི་ལ་ཕུར་སུག་ཅིག་བརྒྱབ་ནས “སེམས་ཁྲལ་མ་
གནང་། ངས་བལྟས་ན་ཉེན་ཁ་ལས་གྲོལ་ཚར་འདུག” ཟེར།
ཁོ་མོ་གཉིད་ཤོར་བ་མཐོང་རྗེས་ད་གཟོད་ཆ་ལི་ན་རེ། “རེད་འདུག ཁོང་ད་ཆ་ཞི་ལྷོད་
དུ་གྱུར་སོང་། སྙིང་རྗེ། སྙིང་རྗེ། ཁོང་སླར་ཡང་འགྱེལ་སོང་ཨང” ཟེར།
དེ་ནས་ཧའོ་མེ་ཡིས་ནད་ཇི་ལྟར་ལངས་མིན་སྐད་ཆ་དྲིས། ཆ་ལི་ན་རེ། ཁོང་མངར་
ཁམ་ཟ་གིན་གློ་བུར་དུ་ནད་ལངས་སོང་ཞེས་ལན་བཏབ།
སྨན་གཉེར་དཀའ་བཅུ་པ་ན་རེ། དེ་འདྲ་ཧ་ཅང་མཐོང་དཀའ། གཅིག་བྱས་ན་
མངར་ཁམ་བཟས་པས་དྲན་མེད་དུ་བརྒྱལ་བ་ཡིན་ཤས་ཆེ། མི་ལ་ལ་སྐྱེས་མ་ཐག་ནས་དྲི་
ཁ་ཤས་ལ་ཚོར་སྣང་སྐྱེན་པོ་ཡོད། དེ་དངོས་གནས་ཡ་མཚན་པོ་ཞིག་རེད། དེ་ནད་བརྟག་
རིག་པའམ་སྐྱེ་ཁམས་རིག་པའི་ལྟ་ཚུལ་ནས་བཤད་ན་ཚང་མ་ཞིབ་འཇུག་བྱ་རིན་ཡོད་པ་
ཞིག་རེད། ལྷ་ཡབ་ཀྱིས་ཀྱང་དེའི་གནད་འགག་ཤེས་པས་ཆོས་ལུགས་ཀྱི་ཆོ་ག་སྒྲུབ་སྐབས་
བསང་དུད་བདུག་པར་བྱེད། བསང་དྲིས་མི་གོ་མེད་ཚོར་མེད་དུ་འགྱུར་བ་དང་བསམ་དྲན་
མེད་པ་ཆགས་འགྲོའོ་ཟེར།
བྷོ་ཝ་རི་ན་རེ། ཁོང་གི་གཉིད་མ་དཀྲོག་པ་གྱིས་ཞེས་སྐད་ཤུགས་ཆུང་ངུས་བཤད།
“མི་ལ་དེ་འདྲའི་གནས་ཚུལ་ཡོད་པ་མ་ཟད་སྨན་གཉེར་དཀའ་བཅུ་པས་མུ་
མཐུད་དེ་བརྗོད་དོན། དུད་འགྲོ་ལའང་སྣང་ཚུལ་མི་འདྲ་བ་དེ་འདྲ་ཡོད། བྱི་དུག་ཅེས་
པའི་རྩྭ་ཞིག་ཡོད་པ་དེ་ཁྱེད་རང་གིས་ཏན་ཏན་ཤེས་ཀྱི་རེད། རྣམ་ཀུན་དེ་ལ་ཞི་མིའི་རྩྭ་
ཟེར། བྱི་ལའི་རིགས་ཀྱི་དུད་འགྲོ་དྲུས་རྩ་ལངས་པར་དེས་དམིགས་བསལ་གྱི་ནུས་པ་ཐོན་
གྱི་ཡོད། ད་དུང་ངས་དངོས་འབྲེལ་བྱུང་མྱོང་བའི་དཔེ་ཞིག་དྲངས་ན། ང་ལ་སློབ་གྲོགས་
རྙིང་པ་བྷོ་ལི་དྷུ་ཟེར་བ་ཞིག་ཡོད། དེ་དུས་མ་ཧྥ་ལུ་ཁྲོམ་གཞུང་དུ་ཚོང་གཉེར་བྱེད་ཀྱི་ཡོད།
ཁོང་ལ་ཁྱི་ཞིག་ཡོད་པ་དེ་སྣ་ཐའི་དྲི་དང་འཕྲད་པ་ཙམ་གྱིས་བརྒྱལ་གཟེར་བརྒྱབ་ནས་
འགྱེལ་འགྲོ། ཁོང་གིས་ཅེ་གཡོད་ནགས་ཚལ་གྱི་སྤྲོ་ཁང་ནང་རྟག་པར་གྲོགས་པོ་ཚོ་ལ་
ཚོད་ལྟ་བྱས་ཏེ་ལྟ་རུ་འཇུག མི་ལ་ཧབ་སྦྲིད་ཙམ་སློང་ནུས་པའི་རྡོ་ཐས་སུག་བཞིའི་སྲོག
ཆགས་ཤིག་གི་ཡན་ལག་ལ་གནོད་སྐྱོན་དེ་འདྲ་གཏོང་ནུས་པ་ནི་ཧ་ཅང་ཡ་མཚན་པོ་ཞིག་
མ་རེད་དམ་ཞེས་བཤད།
དེ་རང་རེད་ཅེས་ཆ་ལི་ཡི་རྣ་བར་ཐོས་མེད་ཀྱང་སྣང་མེད་ངང་དེ་ལྟར་ལན་བཏབ།
སྨན་གཉེར་དཀའ་བཅུ་པ་ནི་རང་བློ་ཁེངས་ལ་གཞན་ལའང་ཕོག་ཐུག་མེད་པར་
འཛུམ་དམུལ་ལེ་ངང་ན་རེ། དེའི་ཐོག་ནས་དབང་རྩའི་མ་ལག་ལ་ངེས་བཟུང་མེད་པའི་
སྣང་ཚུལ་གྲངས་མེད་ཡོད་པའི་ར་འཕྲོད་བྱུང་བ་རེད། ལྕམ་ཆུང་ལ་མཚོན་ན། སྐད་ཆ་
དྲང་པོ་ཞུས་ན་ངའི་སེམས་ལ་ཁོང་ནི་དངོས་འབྲེལ་གྱི་ཚོར་སྣང་སྐྱེན་པའི་མི་དེ་གྲས་རེད་
འདུག དེས་ན་གྲོགས་པོ་ཁྱེད་རང་གསོན་ཞིག ང་ནི་སྨན་བཅོས་བྱེད་ཐབས་ཟེར་བ་དེ་
རིགས་འོས་སྦྱོར་གཏན་ནས་མི་བྱེད། དེ་ནི་སྣག་ཐོག་གཙག་འཕེལ་ལ་ཁ་གཡར་བ་ཙམ་
ལས་དངོས་སུ་མིའི་ལུས་ཕུང་ལ་གནོད་འཚེ་བཟོ་བ་ཞིག་རེད། སྨན་རྫས་ཕན་མི་ཐོགས་པ་
དེ་རིགས་མ་སྤྲོད་ཅིག དུས་རྒྱུན་ལྟོ་ཆས་ཐད་གཟབ་གཟབ་བྱས་ན་འཐུས། རླུང་སྨན་དང་།
ཟུག་འཇོམས་སྨན་ཏོག་ཙམ་དང་གདུ་ཁུ་མངར་མོ་ཕྲན་ཙམ་བཏུང་ན་འགྲིག དེ་ནས་ད་
དུང་ཁོང་གི་མི་དྲན་རྒུ་དྲན་གྱི་བསམ་བློ་བཅོས་དགོས་གལ་ཆེ་ཟེར། བྷོ་ཝ་རི་ན་རེ། ག་
རེའི་སྐོར་ལ། ཇི་ལྟར་བཅོས་དགོས་སམ་ཞེས་དྲིས།
བྱས་ཙང་། གནད་འགག་ཐུག་ས་དེ་རེད། དེ་ནི་གནད་དོན་གྱི་འགག་རྩ་རེད། ཉེ་
ཆར་ངས་ཚགས་པར་ཞིག་གི་ཐོག་ནས་མཐོང་བ་ལྟར་གནད་དོན་ལྷགས་ས་དེ་རེད།
དེ་དུས་ཨི་མ་དྲན་པ་སོས་ཏེ “འཕྲིན་ཡིག་གང་དུ་སོང་། འཕྲིན་ཡིག་གང་དུ་སོང
ཞེས་འབོད། མི་ཚོའི་སེམས་ལ་དེ་ནི་ཁོ་མོ་འཆོལ་ལབ་རྒྱག་གིན་ཡོད་པར་སྙམ། ཁོ་མོ་ལ་
ཀླད་སྐྱིའི་ཚ་ནད་ཕོག
ཉིན་བཞི་བཅུ་ཞེ་གསུམ་རིང་ཆ་ལི་ཁོ་མོའི་གམ་ནས་གོམ་པ་གང་བྲལ་མེད། ཁོས་
ནད་པ་གཞན་དག་མི་ལྟ་ལ་སོ་སོ་རང་ཉིད་ཀྱང་གཉིད་མི་ཉལ་བར་རྒྱུན་ཆད་མེད་པར་ཁོ་
མོའི་འཕར་རྩ་འཕུར་མཉེད་གཏོང་བ་དང་། སྦྱར་བརྗེ་བ། སེང་རས་གྲང་མོ་བརྗེས། ཁོས་ཀྲུ་
སི་ཐེན་ཤིན་པའོ་གྲོང་རྡལ་དུ་འཁྱགས་པ་འཚོལ་བར་མངགས། འཁྱགས་པ་ལམ་བར་དུ་
བཞུར་བས་ཡང་བསྐྱར་མངགས། ཁོས་སྐུ་ཞབས་སྨན་པ་ཕཱ་ཉི་ཝེ་ནད་ལྟ་བར་གདན་འདྲེན་
ཞུས་པ་དང་། རང་གི་དགེ་རྒན་འབུམ་རམས་པ་ལཱ་ལེ་ཝེ་ཡེ་ཡང་རུ་ཨང་ནས་གདན་འདྲེན་
ཞུས། ཁོ་སེམས་འཚབ་ནས་ཅི་བྱ་གཏོལ་བྲལ་དུ་གྱུར། ཁོ་སེམས་ཁྲལ་ཆེ་ཤོས་ནི་ཨི་མ་ལུས་
པོ་ལ་ཤུགས་མེད་པར་ལྷན་ནེ་ལྷོན་ནེར་གྱུར་པ་དེ་ལགས། ཁོ་མོ་སྨྲ་བ་མེད་ལ་གཞན་གྱིས་
སྨྲ་བ་ཡང་མི་ཉན། ཐ་ན་ན་ཟུག་གང་ཡང་མེད་པ་ལྟར་དུ་སྣང་། དེ་ནི་ཧ་ལམ་ཁོ་མོའི་ལུས་
ཕུང་དང་རྣམ་ཤེས་སུན་བཙེར་དུ་མ་མྱངས་རྗེས་ཡོངས་སུ་ཞི་གནས་ཐོབ་པ་ལྟར་དུ་སྣང་།
ཟླ་བ་བཅུ་པའི་ཟླ་དཀྱིལ་ཙམ་ལ་ཁོ་མོ་གཞི་ནས་ཉལ་ཁྲིའི་ཐོག་རྒྱབ་བསྙེས་བཅས་
ཏེ་ཙོག་བུར་ལངས་ཐུབ་ཙམ་བྱུང་། ཁོ་མོས་ཤིང་འབྲས་ཀྱི་སྐྱོ་མ་བྱུག་པའི་མན་པའོ་ལྷེབ་
མོ་ཐོག་མ་དེ་ཟ་སྐབས་ཆ་ལི་མཆི་མ་ཤོར། ཁོ་མོའི་ལུས་ཤུགས་རིམ་གྱིས་སོས་ནས་ཕྱི་
དྲོ་ཡར་ལངས་ཏེ་ཆུ་ཚོད་ཁ་ཤས་སྡོད་ཐུབ། ཉིན་ཞིག་ཁོ་མོ་ལུས་ཁམས་དྭངས་སུ་སོང་བའི་
སྣང་བ་བྱུང་བས་ཆ་ལིས་ཁོ་མོ་སྐྱོར་ནས་མེ་ཏོག་ལྡུམ་རྭའི་ནང་འཆམ་འཆམ་ལ་འཁྲིད།
ལམ་ཆུང་ཐོག་གི་རྡོ་ཧྲུག་ལྗོན་པའི་ལོ་མས་བཀབ་འདུག ཁོ་མོ་འདྲུད་ལྷམ་གྱོན་པ་དང་ཆ་
ལི་ཡི་དཔུང་པ་ལ་བསྙེས་ཏེ་གོམ་པ་དལ་བུ་སྤོ་བཞིན་ངོ་གདོང་ལས་འཛུམ་མདངས་མངོན།
ཁོ་གཉིས་ལྡུམ་རའི་མཐའ་སྣེ་བར་སོང་ནས་སྟེགས་བུའི་མདུན་དུ་སླེབས་སྐབས། ཁོ་མོ་
དལ་བུས་ལུས་པོ་འགྲེང་པ་དང་། སྦར་མིག་སྤྲས་ཏེ་རྒྱང་རིང་གི་ཡུལ་ལ་ལྟ་བའི་ཚེ། གནམ་
སའི་དབར་གྱི་རི་དེའུ་ཐོག་རྩྭ་ངན་བསྲེག་པའི་དུ་བ་ཙམ་ལས་གཞན་ཅི་ཡང་མི་རིག
བྷོ་ཝ་རི་ན་རེ། “སྙིང་སྙིང་ལགས། དཀའ་ལས་ཁག་གི་མི་འདུག་གམ” ཟེར།
ཁོས་ཁོ་མོ་འཁྲིད་དེ་དལ་བུར་བསིལ་གཡབ་འོག་ཏུ་བཅར།
རྐུབ་སྟེགས་ཐོག་བཞུགས་ནས་ངལ་གསོ་གྱིས་དང་།
འོ། མིན། སྡོད་ཀྱི་མིན། ཁོ་མོས་སྐད་ཤུགས་མེད་པར་དེ་ལྟར་བརྗོད།
ཁོ་མོ་མགོ་ཡུ་འཁོར་ཞིང་། དེ་ཉིན་ནུབ་མོ་ནས་སླར་ཡང་ནད་ལངས་པ་དང་། ནད་
གང་ཡིན་ཆ་མི་འཚལ་བར་ནད་གཞི་ཇེ་རྙོག་ཏུ་སོང་། ཁོ་མོ་སྐབས་འགར་སྙིང་ཁ་མི་བདེ།
སྐབས་འགར་བྲང་ཁ་མི་བདེ། སྐབས་འགར་མགོ་ན་བ་དང་། སྐབས་འགར་རྐང་ལག་མི་
བདེ། ཁོ་མོ་ད་དུང་སྐྱུག་འདང་བྱེད་པས་ཆ་ལི་ཡི་སེམས་ལ་འབྲས་སྐྲན་ཕོག་པའི་ཐོག་མའི་
དུས་ཀྱི་སྣང་ཚུལ་ཡིན་ནམ་སྙམ།
ཡ་ང་བའི་སྐྱེས་པ་དེ་སྨན་བཅོས་བྱེད་དགོས་པ་ཙམ་དུ་མ་ཟད། ད་དུང་དངུལ་གྱི་ཐད་
ལ་སེམས་ཁྲལ་བྱེད་དགོས་ཨང་།
བཅུ་བཞི། དང་ཐོག་ཁོས་སྐུ་ཞབས་ཨོ་མུའི་ས་ནས་སྨན་རྫས་མང་པོ་ཞིག་བླངས་ནས་དེ་དག་
གི་རིན་པ་སྤྲོད་ཐབས་བྲལ། མ་གཞི་ཁོ་ཨེམ་རྗེ་ཡིན་པས་སྨན་རིན་མ་སྤྲད་ཀྱང་ཆོག་མོད།
འོན་ཀྱང་མི་གཞན་ལ་སྔ་ལག་ཆད་པས་ངོ་ཚ་པོ་བྱུང་། དེའི་ཁར་ཁྱིམ་དུ་གཡོག་མོས་ཁྱིམ་
འཛིན་བྱས་པ་ནས་བཟུང་འགྲོ་སོང་ཧང་སང་དགོས་པའི་ཆེན་པོ་ཡོད་པ་དང་། རྩིས་ཐོ་
ཁ་བའི་འདབ་མ་བཞིན་བསྐྱལ་ཡོང་བ་མ་ཟད། དངོས་ཟོག་སྐྱེལ་མཁན་གྱིས་འཁང་ར་
རྫོགས་མེད་བྱེད། ལྷག་པར་དུ་མགོ་ན་ཤོས་ཤིག་ནི་སྐུ་ཞབས་ལེ་ཧོ་རེད། ཨི་མ་ནད་གཞི་
དོས་དྲག་པོའི་སྐབས་སུ་ལེ་ཧོས་གོ་སྐབས་དམ་འཛིན་གྱིས་བཙོང་འཛིན་བྱུང་རྒྱལ་དུ་སྤར་
བ་དང་། བྲེལ་བྲེལ་འཚུབ་འཚུབ་ངང་བེར་གོས་དང་། ཡུལ་སྐོར་སྒམ་བསྐྱལ་ཡོང་། དང་
ཐོག་སྒམ་གཅིག་ལས་མངགས་མེད་ནའང་གཉིས་བསྐྱལ་བ་དང་། དེ་མིན་ཅ་དངོས་ཁག་
ཅིག་ཁ་བསྣོན་བརྒྱབ་ཡོད། ཆ་ལིས་དེ་དག་བེད་སྤྱོད་མེད་ལུགས་བཤད་ཀྱང་ཚོང་པ་དེས་
སྒྲོབ་ཉམས་དང་བཅས་དེ་དག་ཚང་མ་མངགས་ཉོ་བྱས་པས་ཕྱིར་སློག་ན་མི་འགྲིག དེའི་
ཁར་ལྕམ་སྐུ་ཞབས་ཀྱང་མཉེས་པོ་ཡོང་གི་མ་རེད། མཉེས་པོ་མ་བྱུང་ན་ཁོང་གི་སྙུང་གཞི་
དྲག་སྐྱེད་ལ་ཕན་པ་མེད། དེས་ན་སྐུ་ཞབས་བྷོ་ཝ་རི་ཕྱོགས་ནས་དགོངས་པ་ཡག་པོ་བཞེས་
དགོས་ཞེས་དང་། མདོར་ན་ཁྲིམས་ལ་གཏུགས་དགོས་བྱུང་ནའང་ཅ་དངོས་དེ་དག་ཕྱིར་
སློག་ཏུ་མི་འཇུག་པ་དང་། ཁོའི་ཁེ་ཕན་སྲུང་སྐྱོབ་བྱ་རྒྱུའི་སེམས་ཐག་བཅད་ཟིན་ལུགས་
བརྗོད། དེ་རྗེས་ཆ་ལིས་ཅ་དངོས་དེ་དག་ཁོའི་སྨན་དོན་ཁང་དུ་སྐྱེལ་དགོས་པའི་མངགས་
ཆ་བྱས་ནའང་། ཧྥེ་ལི་ཞིས་སྐྱེལ་རྒྱུ་བརྗེད། ཆ་ལི་ནི་དོན་དག་མང་པོ་བསམ་བློ་གཏོང་
དགོས་པས་ཁོས་ཀྱང་དོན་དེ་བརྗེད། འོན་ཀྱང་ལེ་ཧོ་སླར་ཡང་བུ་ལོན་འདེད་པར་ཡོང་།
ཁོས་སྐབས་འགར་འཇིགས་སྐུལ་བྱེད་པ་དང་། སྐབས་འགར་སྡུག་བསྔལ་དྲངས་ཏེ་བྷོ་ཝ་
རི་འུ་ཐུག་ཐབས་ཟད་བཟོས་པས་ཁོས་ལོ་ཕྱེད་ནང་སྤྲོད་རྒྱུ་ཁས་ལེན་གྱི་ཆད་འཛིན་མ་
བྲིས་ཀ་མེད་བྱུང་། ཆད་འཛིན་ཐོག་མིང་བཀོད་མ་ཐག་བློ་ཁོག་ཆེ་བའི་བསམ་ཚུལ་ཞིག་
འཆར། སྐུ་ཞབས་ལེ་ཧོའི་ས་ནས་ཧྥ་རན་སིའི་སྒོར་མོ་ཆིག་སྟོང་སྔ་གཡར་བྱ་རྒྱུའི་བསམ་
བློ་འཁོར། དེས་ན་ཁོས་བྱ་དཀའ་བྱེད་གཏད་ཀྱི་རྣམ་འགྱུར་སྟོན་བཞིན་དེ་འདྲ་ཞིག་རོགས་
པ་ཨེ་ཐུབ་ཅེས་དང་། ལོ་གཅིག་གི་དུས་ཚོད་ནང་སྐྱེད་ཀ་ལ་བསམ་འཆར་མེད་ཅེས་བརྗོད།
ལེ་ཧོ་སོ་སོའི་ཚོང་ཁང་ནང་སོང་ནས་གསེར་སྒོར་བླངས་པ་དང་། ཕྱི་ལོའི་ཟླ༩ཚེས༡ཉིན་
ཧྥ་རན་སིའི་སྒོར་མོ་ཆིག་སྟོང་བརྒྱ་མེད་བདུན་ཅུའི་ཁར། དེ་གོང་ཆད་པའི་ཧྥ་རན་སིའི་
སྒོར་མོ་བརྒྱ་དང་ཉི་ཤུ་བརྩིས་ཁྱོན་བསྡོམས་ཧྥ་སྒོར་ཆིག་སྟོང་ཉིས་བརྒྱ་ལྔ་བཅུ་གྲངས་ཚང་
སྤྲོད་རྒྱུའི་གཡར་འཛིན་འབྲི་རུ་བཅུག དེ་ལྟར་སྐྱེད་ཀ་བརྒྱ་ཆ་དྲུག་གི་ཁར་བར་དངུལ་
བཞི་ཟུར་གཅིག ད་དུང་ཅ་དངོས་དེ་དག་ལས་ཁེ་བཟང་གསུམ་ཟུར་གཅིག་བཟས་པས།
ཟླ་བ་བཅུ་གཉིས་ཀྱི་རྗེས་ལ་ཁོ་ལ་ཁེ་གཙང་ཧྥ་སྒོར་བརྒྱ་དང་སུམ་ཅུ་ཐོབ་ཀྱི་ཡོད། ཁོ་པས་
གནས་ཚུལ་དེ་ནས་མཇུག་འགྲིལ་རེ་མི་བྱེད་པར་ཕ་རོལ་པོས་དངུལ་བུན་སྤྲོད་མ་ཐུབ་
པར་མུ་མཐུད་དེ་གཡར་རྒྱུའི་རེ་བ་བྱེད། དེ་ལྟར་བྱུང་ན་ཁོ་པའི་དངུལ་དེ་ཡ་ང་བའི་ནད་པ་
ཧ་ཅང་རིད་པོ་ཞིག་སྨན་པའི་ཁྱིམ་དུ་ནད་གསོ་ཕྱིར་གནས་བཅས་ཚེ། ནད་པ་ནད་ཁང་དུ་
བསྡད་པ་ཇི་བཞིན་ནམ་ཞིག་ཁོ་པའི་ཁྱིམ་དུ་ལོག་སྐབས་རྒྱགས་པ་རིལ་རིལ་ཆགས་ནས་
ཁོའི་དངུལ་ཁུག་ཀྱང་ལྗིད་ཏིག་ཏིག་ཏུ་འགྱུར་རྒྱུའི་རེ་བ་བྱེད། ལེ་ཧོ་ནི་ཕྱོགས་གང་ཅིར་
ལམ་འགྲོ་རྒྱུགས་བཞིན་མཆིས། ཤིན་པའོ་གྲོང་རྡལ་གྱི་སྨན་ཁང་ལ་མཁོ་བའི་ཀུ་ཤུའི་ཨ་
རག་མཁོ་འདོན་གྱི་གན་རྒྱ་འཇོག་ཐུབ་པ་བྱུང་བ་དང་། སྐུ་ཞབས་ཅེ་གཡོད་མན་གྱིས་ཀེ་
རུ་མེ་ཉི་རྡོ་སོལ་གཏེར་ཁུང་གི་རྐང་དངུལ་ཁག་ཅིག་ནང་བཤུག་གཏོང་རྒྱུའི་མོས་མཐུན་
ཐོབ། ཁོས་ད་དུང་ཡུལ་ཨ་ཁེ་དབྱི་ནས་རུ་ཨང་དབར་གྱི་གཞུང་ལམ་ཐོག་སྤྱི་སྤྱོད་ཤིང་རྟ་
འཁོར་ལོ་ཞིག་འཛུགས་རྩིས་ཡོད་ཅིང་། དེ་བཙུགས་ཏེ་མྱུར་ཚད་མགྱོགས་པ་དང་། གྲོན་
དངུལ་དམའ་བ། འགྲུལ་པའི་དོ་ཆས་ཤོང་ཚད་ཆེ་བ་བཅས་ལ་བརྟེན་ནས་གསེར་སེང་
མགྲོན་ཁང་གི་ཤིང་རྟ་འཁོར་ལོ་རྙིང་པ་དེའི་ཚོང་འཕྲོག་ཐུབ་པ་དང་ཡུང་གྲོང་གི་ཚོང་
ཡོངས་རྫོགས་བདག་གིར་འཛིན་དགོས་སྙམ།
ཆ་ལི་ནི་ལོ་གཉིས་པར་བུ་ལོན་ཇི་ལྟར་འཇལ་དགོས་མིན་ཐད་རང་གིས་རང་ལ་དྲི་
བ་ཐེངས་མང་བཏོན། སོ་སོའི་ཡབ་ཆེན་མཆོག་ལ་རེ་བ་ཞུ་དགོས་སམ། ཡང་ན་ཅ་དངོས་
འགའ་བཙོང་སྟེ་བུ་ལོན་འཇལ་དགོས་སམ། འོན་ཀྱང་ཡབ་ཆེན་གྱིས་རོགས་བྱེད་མི་སྲིད་
ལ། སོ་སོ་ལ་རིན་ཐང་ཡོད་པའི་ཅ་དངོས་ཀྱང་ཅང་མེད། རང་ཉིད་དཀའ་ངལ་གྱི་གནས་སུ་
གྱར་བ་དང་བསམ་བློ་ཇི་ཙམ་བཏང་ན་དེ་ཙམ་སེམས་ངལ་ཆེ་བའི་དོན་དེ་རྗེས་སུ་རྣ་རྒྱབ་
ཀྱི་ལྷགས་པར་བཏང་ནས་སེམས་ལ་མ་བཞག དེ་ལས་ལྡོག་སྟེ་ཨི་མ་ལ་སྣང་ཆུང་ཤོར་བར་
རང་གིས་རང་ལ་འཁང་ར་བྱས། དེ་ནི་ཧ་ལམ་ཁོའི་བསམ་བློ་བུད་མེད་དེ་རང་ལ་བདག་པ་
དང་། སྐད་ཅིག་ཙམ་ཡང་སྣང་མེད་དུ་ཤོར་ན་དེ་ནི་ཁོ་མོའི་རྒྱུ་དངོས་གང་རུང་འཕྲོག་པ་
ལྟར་དུ་སྣང་། ལོ་དེའི་དགུན་ཁ་གྲང་ཟུག་ལྷག་པར་ཆེ་བས་ལྕམ་ཆུང་བྷོ་ཝ་རིའི་ལུས་ཁམས་བདེ་
ཐང་སླར་གསོ་ལ་ཡང་དུས་ཡུན་རིང་པོ་འགོར། གནམ་གཤིས་སྐྱིད་པོ་སྟོན་པའི་ཚེ་ཁོས་
ཁོ་མོ་སྒྲོམ་ལྡན་རྐུབ་སྟེགས་ཐོག་བཞག་སྟེ་ཐང་སྡེར་ལ་གཏད་པའི་སྒེའུ་ཁུང་གི་འགྲམ་དུ་
དྲུད་ནས་ཐང་སྡེར་ལ་ལྟ་རུ་བཅུག ད་ཆ་ཁོ་མོ་མེ་ཏོག་ལྡུམ་ར་ལ་སུན་སྣང་སྐྱེ་བས་དེའི་
ཕྱོགས་ཀྱི་ཁྲ་མ་བརྒྱབ་ནས་ཕྱེ་ཡི་མེད། ཁོ་མོས་བཞོན་རྟ་དེ་འཚོང་རྩིས་ཡོད་ཅིང་། སྔོན་
ཆད་དགའ་དད་ཅན་གྱི་དངོས་པོ་ཡོད་ཚད་ལ་ད་ཆ་སུན་སྣང་སྐྱེས། ཁོ་མོའི་བསམ་བློ་ཡོད་
ཚད་རང་སེམས་གསོ་རྒྱུ་ཁོ་ནའི་ཐོག་ཚོད་འཛིན་བྱེད་པ་ལྟར་དུ་སྣང་། ཁོ་མོ་ཉལ་ཁྲིའི་
ཐོག་བསྡད་དེ་ཁ་ཏོག་རྔན་པ་ཟ་བ་དང་། དྲིལ་བུ་དཀྲོལ་ནས་གཡོག་མོ་བོས་ཏེ་སྨན་ཁུ་
གདུས་ཟིན་མིན་འདྲི་བའམ་ཡང་ན་ཁོ་མོ་དང་སྨྲ་བ་འདྲ་ཤོད་དུ་འཇུག དེའི་ཚེ་ཚལ་ཁྲོམ་
ཐོག་སྟེང་གི་གངས་གསོག་ལས་འཚེར་བའི་སྐྱ་ཐིང་ཐིང་གི་ལྡོག་འོད་ཁོ་མོའི་གཟིམ་ཆུང་
ནང་འཕྲོས་ཡོང་། ཉིན་ཤས་སོང་རྗེས་སླར་ཡང་ཆར་པ་བབས། ཨི་མ་ནི་ཉིན་ལྟར་ཐོན་ངེས་
ཀྱི་བྱ་བ་ཆུང་ཙག་གང་ཞིག་ཁོ་མོ་དང་འབྲེལ་བ་ཅང་མེད་པ་དག་དུས་ཐོག་ཏུ་ཐོན་རྒྱུར་
རེ་སྒུག་བྱས་ཏེ་གནས། དེ་དག་ལས་བྱ་བ་ཆེ་ཤོས་ནི་ཁུག་རྟ་ལན་པར་གྱི་ཤིང་རྟ་འཁོར་ལོ་
དགོང་མོ་ཡུང་གྲོང་དུ་ལོག་ཡོང་བ་དེ་རེད། དེ་དུས་མགྲོན་ཁང་གནས་མོས་སྐད་ཆེན་པོས་
འབོད་པ་དང་། མི་གཞན་དག་གིས་ཨ་ལན་སྟེར། དབྱི་པོ་ལེ་ཐེས་འཁོར་སྒྲོམ་ཐོག་གི་དོས་
སྒམ་འབེབས་པ་དང་། ཁོའི་ལག་འཁྱེར་བཞུ་མར་དེ་བཞིན་མུན་པའི་ཁྲོད་ཀྱི་སྐར་འོད་ཇི་
བཞིན་འོད་ལམ་ལམ་འཚེར། ཉིན་ལྟར་ཉིན་དགུང་ཆ་ལི་ཁྱིམ་དུ་ལོག་པ་དང་ཡང་ཕྱིར་
ཐོན། དེ་རྗེས་ཁོ་མོ་ཤ་ཁུ་འཐུང་རན། ཕྱི་དྲོའི་ཆུ་ཚོད་ལྔ་པར་སླེབས་ནས་ས་རུབ་ལ་ཉེ་
སྐབས། སློབ་མ་ཚོ་སློབ་གྲྭ་གྲོལ་ནས་ལམ་ཟུར་ནས་ཤིང་ལྷམ་གྱི་ཐག་སྒྲ་སྒྲོག་བཞིན་ལོག་
འགྲོ་བ་དང་། ཚང་མས་ལག་ནང་གི་ཁྲེ་ཙེས་གཅིག་མཇུག་གཉིས་མཐུད་དུ་ཁྲ་མའི་ཕྱི་ལ་
བཀར་བའི་ཆར་སྐྱོབ་པང་ལེབ་ལ་ཐུག་ཙམ་ཐུག་ཙམ་གཞུས།
དེའི་ཚེ་སྐུ་ཞབས་པུ་ཉི་ཞན་ཁོ་མོ་ལ་གཟིགས་པར་བསླེབས། ཁོང་གིས་ཁོ་མོའི་
བདེ་ཐང་སྐོར་སྐད་ཆ་དྲིས་པ་དང་། གསར་འགྱུར་འདྲ་བཤད། ད་དུང་ཆོས་ལ་དད་པ་
བྱེད་དགོས་པའི་ཁ་ཏ་བྱས། ཁོང་གི་བཀའ་མོལ་ནི་ཅི་འདྲའི་ལྷོད་བག་ཕེབས་ཤིང་བསྟན
བཤིག་ཚ་བ་ཞིག་རེད། ཁོང་གི་ཆོས་གོས་ནག་པོ་མཐོང་བ་ཙམ་གྱིས་ཁོ་མོ་ལ་སེམས་ཀྱི་ངལ་གསོ་ཐོབ།
ཉིན་ཞིག་ཁོ་མོ་ནད་གཞི་ཤིན་ཏུ་དོས་དྲག་པོ་བྱུང་བས་ད་ནི་ཚེ་ཡི་འདུ་བྱེད་སྟོང་ལ་
ཉེ་བར་བསམ་ནས་ལྔ་ལམ་དུ་མ་བཞུད་གོང་མཐའ་མའི་ཆོས་ཀྱི་ཆོ་ག་སྒྲུབ་རྒྱུའི་རེ་འདུན་
བཏོན། མི་རྣམས་ཀྱིས་ཁོ་མོའི་སྡོད་ཁང་ནང་རྗེས་མཇུག་གི་གྲ་སྒྲིག་བགྱིས་ཏེ་སྨན་སྣོད་
ཤེལ་དམ་གྱིས་གང་བའི་བང་ཁྲིས་མཆོད་སྟེགས་བཟོས། ཧྥེ་ལེ་ཞིས་ཁང་པའི་མཐིལ་པང་
ཚོར་ཐོག་མེ་ཏོག་པད་མ་སྟོར། དེའི་ཚེ་ཨི་མ་ཡི་སྣང་བར་མངོན་མེད་ཀྱི་སྟོབས་ཤུགས་ཆེན་པོ་
ཞིག་ལུས་ཐོག་ནས་བཞུད་པའི་སྣང་བ་བྱུང་བས། དེ་མར་ཁོ་མོའི་སྡུག་བསྔལ་དང་།
བ། འདུ་ཤེས་བཅས་ཚང་མ་འཁྱེར་ནས་ཤུལ་ཙམ་ཡང་མ་ལྷག ཁོ་མོའི་གཟུགས་ཁམས་
རླུང་ལྟར་ཡང་ལ་བསམ་དྲན་ཅི་ཡང་མེད་པར་ཚེ་སྲོག་གསར་པ་ཞིག་གི་འགོ་ཚུགས། ཁོ་
མོའི་སྣང་བར་ཁོ་མོའི་རྣམ་ཤེས་བདེ་བ་ཅན་གྱི་ཞིང་དུ་འཕགས་ནས་གནམ་བདག་དཀོན་
མཆོག་གི་དགའ་བ་ཆེན་པོ་དང་རོ་གཅིག་ཏུ་སྙོམས་པའི་ངང་ཚུལ་ནི་འབར་བཞིན་པའི་
བདུག་སྤོས་སྔོ་ལྷོག་ལྷོག་གི་དུ་བར་འགྱུར་བ་ལྟར་དུ་སྣང་། ཁོང་ཚོས་ཉལ་གདན་སྟེང་དུ་
ཁྲུས་ཆབ་གཏོར། ལྷ་ཡབ་ཀྱིས་བྱིན་རླབས་ཞལ་དཀར་ལས་དམ་པའི་བྱིན་རླབས་བག་ལེབ་
བཏོན། ཁོ་མོས་མཆུ་བསྣར་ཏེ་དམ་པའི་སྐུ་ལུས་ལ་རེག་པའི་ཚེ་ངོ་མཚར་ཆེ་བའི་དགའ་
བ་ཆེན་པོ་ལུས་སེམས་ཡོངས་ལ་ཁྱབ་ནས་ཧ་ལམ་དྲན་མེད་དུ་བརྒྱལ། ཁོ་མོའི་ཉལ་ཁྲིའི་
ཡོལ་རས་ཡོམ་ཡོམ་དུ་འགུལ་ཚུལ་ནི་ཚོན་མདངས་བཀྲ་བའི་སྤྲིན་ཕུང་བཞིན་དུ་སྣང་།
བང་ཁྲིའི་སྟེང་དུ་སྤར་བའི་ལཱ་སྒྲོན་དེ་གཉིས་ལས་འཚེར་བའི་འོད་མདངས་ནི་རྣམ་པར་
བཀྲ་བའི་འོད་ཀོར་བཞིན་དུ་སྣང་། ཁོ་མོས་མགོ་བོ་བསྐྱར་དུ་སྔས་མགོའི་ཐོག་འཇོག་
པའི་སྐབས་དེ་ཤེད་དུ་རྣ་བར་ལྷ་ཡི་རོལ་མོ་ལྷང་ལྷང་ཐོས། མཐིང་ལྟར་སྔོ་བའི་ནམ་མཁའི་
དབྱིངས་སུ་གཟི་འོད་རབ་ཏུ་བཀྲ་ལ་བརྗིད་ཉམས་ལྷག་པར་ཆེ་བའི་སྐྱབས་མགོན་གང་
ཉིད་གསེར་གྱི་བཞུགས་ཁྲིའི་ཐོག་ལྷམ་མེ་ལྷན་ནེར་བཞུགས་སུ་གསོལ། ལག་ཏུ་ཏཱ་ལའི་
ལོ་མ་ལྗང་ཁུ་འཁྱེར་བའི་ཉེ་སྲས་གཉིས་གང་གི་གཡས་གཡོན་དུ་ལངས་འདུག སྐྱབས་
མགོན་གྱིས་ཕྱག་གཡུག་ཙམ་གནང་མ་ཐག་མེ་ལྕེའི་གཤོག་པ་སྐྱེས་པའི་ལྷའི་ཕོ་ཉ་ཁྱུ་ཞིག་
མི་ཡུལ་དུ་ཡོང་ནས་ཁོ་མོ་དག་ཞིང་དུ་དྲངས།
ངོ་མཚར་ཆེ་བའི་ཉམས་སྣང་དེ་བཞིན་ཁོ་མོའི་དྲན་ཤེས་ཀྱི་ཡོལ་གོར་ཡུན་རིང་
གནས་པ་དེ་ཆེས་ལྟ་ན་སྡུག་པའི་ཕུགས་འདུན་ཞིག་ཏུ་གྱུར། ད་ཆ་ཁོ་མོས་སྐབས་དེ་དུས
ཀྱི་ཉམས་སྣང་ལ་དྲན་གསོ་ཡང་ཡང་བྱེད་ཅིང་། ཉམས་སྣང་དེ་རིགས་ད་ཆ་རབ་རིབ་ཏུ་
གྱུར་ཟིན་ནའང་སེམས་ནང་སྔར་བཞིན་ངོ་མཚར་ཆེ་བའི་མྱོང་སྣང་སྟེར་བར་བྱེད། ཁོ་
མོའི་སེམས་ཁམས་ང་རྒྱལ་གྱི་འཇིགས་པའི་མནར་གཅོད་ཚད་མེད་མྱངས་རྗེས་མཐར་ཡེ་
ཤུའི་ཆོས་ལུགས་ཀྱི་ཁེངས་པ་སྐྱུང་བའི་དགོངས་པའི་ཁྲོད་ནས་ལྷིང་འཇགས་ཐོབ། ཉམ་
ཆུང་གི་སྤྲོ་སྣང་ལྡན་པའི་བྲོ་བ་ཨི་མ་ཡིས་མྱོང་རྒྱུ་བྱུང་ཞིང་། རང་སེམས་ཀྱི་སྤོབས་སེམས་
ལྷག་མ་མེད་པར་གཞོམས་ནས་སྙིང་རྗེའི་བསམ་པ་ལ་བར་སྟོང་འདང་ངེས་བཞག ད་
བྱེད་དུས་འཇིག་རྟེན་གྱི་བདེ་སྐྱིད་མ་ཡིན་པར་དེ་བས་ཆེ་བའི་བདེ་སྐྱིད་ཅིག་ཡོད་པ་དང་།
འཇིག་རྟེན་གྱི་དགའ་མོས་ལས་ལྷག་པའི་བྱམས་སེམས་རླབས་པོ་ཆེ་ཞིག་ཡོད་པ་དེ་ནི་
རྒྱུན་ཆད་མེད་པ་དང་། མུ་མཐའ་བྲལ་བ། ནམ་ཡང་འཕེལ་ནུས་པ་ཞིག་ལགས། ཁོ་མོའི་
རེ་སྨོན་གྱིས་བསླངས་པའི་ཡུལ་ཁམས་ནང་མ་རིག་པས་མ་གོས་པའི་ཞིང་ཁམས་ཤིག་སྣང་
བ་དེ་མི་ཡུལ་ལས་འཕགས་ནས་ཁོ་མོའི་སེམས་ནང་གི་དག་ཞིང་དང་ལྷན་དུ་འདྲེས། ཁོ་
མོ་མཁའ་འགྲོ་མ་ཞིག་ཏུ་འགྱུར་བའི་རེ་བས་སྐུལ་ནས་ཕྲེང་བ་ཉོས། སྲུང་མདུད་བཏགས།
ད་དུང་གཟིམ་ཆུང་གི་ཉལ་ཁྲིའི་ཐོད་དུ་ཁྲ་ལྗང་ཁུ་བཏབ་པའི་བྱིན་རླབས་དངོས་པོའི་སྒམ་
ཆུང་ཞིག་བཀལ་ཏེ་དགོང་ལྟར་རེ་བཞིན་ཕྱག་འཚལ་བ་དང་འོ་བྱེད་དགོས་སྙམ།
ཨི་མ་ཡི་བྱེད་སྟངས་ལ་ལྷ་ཡབ་ཧང་སང་། ཁོ་མོའི་དད་པ་ཚད་ལས་འདས་པས་ནམ་
ཞིག་ལོག་ལམ་དུ་ཤོར་བ་དང་རང་ཚོད་མ་ཟིན་པའི་བྱ་བ་བྱེད་ཉེན་ཡོད་པར་ངོས་འཛིན་
བྱུང་ནའང་གནད་དོན་དེ་ནི་ཁོང་གིས་རྟོགས་པའི་ཡུལ་ལས་འདས་པས་གདེང་ཚོད་མེད་
རྐྱེན་དཔེ་ཆ་ལ་སྐྱབས་མ་བཅོལ་ཀ་མེད་བྱུང་། ཁོང་གིས་ཆོས་དཔོན་གྱི་དཔེ་དེབ་ཚོང་པ་
སྐུ་ཞབས་པུ་ལར་ལ་འཕྲིན་ཡིག་བསྐུར་ཏེ་ཁོང་ལ “རྣམ་རིག་བཀྲ་བའི་བུད་མེད་ཀློག་
པ་པོ་ཞིག་ལ་མཁོ་བའི་གྲགས་ཅན་བརྩམས་ཆོས་ཁ་ཤས” བསྐུར་ཡོང་རོགས་ཟེར། དཔེ་
དེབ་ཚོང་པ་དེས་བསམ་གཞིགས་གང་ཡང་མེད་པར་ལྕགས་རིགས་ཚོང་པས་མི་རྒྱུད་ནག་
པོ་ལ་ལྕགས་ཆས་བསྐུར་བ་ཇི་བཞིན་སྐབས་དེར་དར་སོ་ཆེ་བའི་ཆོས་ལུགས་སྐོར་གྱི་དཔེ་
དེབ་འདྲ་མིན་སྣ་ཚོགས་མང་དག་ཅིག་བསྐུར་ཡོད། དེ་དག་ནང་དྲི་བ་དྲིས་ལན་ལག་དེབ་
དང་། སྐུ་ཞབས་དྷེ་མེ་སེ་ཐེས་ཐམས་ཅད་མིག་ནང་དུ་མི་འཇོག་པའི་རྣམ་འགྱུར་ཐོག་ནས་
བྲིས་པའི་དེབ་ཆུང་། ད་དུང་རྒྱབ་ཤ་ཟིང་སྐྱ་བརྒྱབ་པའི་སྒྲུང་གཏམ་རིགས་ཀྱི་དེབ་དང་།
ཚིག་རྒྱན་གྱིས་ཕྱུག་ཀྱང་ནང་དོན་གྱིས་དབེན་པའི་གནས་སྐོར་བའམ་ཡང་ན་ཡེ་ཤུའི་
དགོན་པའི་ནང་གི་འགྱོད་བཤགས་བྱེད་མཁན་བུད་མེད་རྩོམ་པ་པོས་བྲིས་པའི་རྩོམ་ཤ་
སྟག་ཡིན་པ་དཔེར་ན། མནོ་བསམ་ཞིབ་མོ་ལྟ་བུ་དང་། བྱ་དགའ་ཐེངས་མང་ཐོབ་མྱོང་
བའི་སྐུ་ཞབས་ག་གེ་མོ་ཡི་གྲགས་རྩོམ་སྐུ་ངོ་ཆེ་མོ་དམ་པའི་ཡུམ་གྱི་ཞབས་ལ་གཏུགས
གཞོན་ནུ་ལོ་ཆུང་གི་ཀློག་དེབ་ཧྥུ་ཨེར་ཐེ་ཡི་སྨྱོ་གཏམ་ལྟ་བུ་ལ་སོགས་སོ། །
ལྕམ་ཆུང་བྷོ་ཝ་རིའི་རིག་པ་ད་དུང་གསལ་པོ་མེད་པས་རིག་པ་རྩེ་གཅིག་ཏུ་སྒྲིམ་
ནས་དཔེ་ཆ་ཀློག་མི་ཐུབ། དེའི་ཁར་ནང་དོན་གཏིང་ཟབ་པའི་དཔེ་ཆ་ལྟ་རྒྱུར་འཚབ་
འཚུབ་བྱེད་མི་རུང་། ཆོས་ལུགས་ཀྱི་འདུལ་ཁྲིམས་ལ་ཁོ་མོ་སུན་སྣང་སྐྱེས། ལྟ་བ་ལྷ་ལས་
མཐོ་བའི་རྩོད་གླེང་གི་རྩོམ་ཡིག་དང་། ཁོ་མོས་ངོ་མི་ཤེས་པའི་སུན་འབྱིན་ཡུལ་གྱི་མི་ཐར་
པར་གཏན་ནས་མི་གཏོང་བའི་བྱེད་སྟངས་ལ་ཁོ་མོ་ཞེན་པ་ལོག ཆོས་ལུགས་ཀྱི་གཞུང་
དང་བསྟུན་ནས་བརྩམས་པའི་འཇིག་རྟེན་སྐོར་གྱི་གཏམ་རྒྱུད་དེ་དག་ལ་ལྟ་བའི་ཚེ་ཁོ་
མོའི་སྣང་བར་དེ་དག་ནི་ཅི་འདྲའི་སྣང་བར་མི་འགྲོ་བ་དང་དངོས་ཡོད་འཚོ་བ་དང་མི་
མཐུན་པས་མ་གཞི་ནས་གཏམ་རྒྱུད་ཁྲོད་ནས་བདེན་དོན་ལ་དཔང་པོ་རྙེད་རེ་བྱས་ཀྱང་
མཐར་ཁོ་མོས་རེ་སྙེག་བྱེད་པའི་བདེན་དོན་དང་ཇེ་རྒྱང་དུ་སོང་། འོན་ཀྱང་ཁོ་མོས་མུ་
མཐུད་ནས་དཔེ་ཆ་ཀློག་པ་དང་། དཔེ་ཆ་ལག་པའི་ནང་ནས་ལྷུང་པའི་ཚེ་ཁོ་མོའི་སེམས་
ལ་དྭངས་གཙང་དྲི་མས་མ་གོས་པའི་རྣམ་ཤེས་ཀྱིས་ཚོར་ཤེས་ཐུབ་པའི་སྐྱོ་བ་ཆེན་པོ་དང་
ངེས་འབྱུང་ཆེན་པོ་སྐྱེས་བྱུང་སྙམ།
པོའི་བང་སོའི་ནང་གི་སྐུ་གདུང་ཇི་བཞིན་བླ་ན་མེད་པ་དང་གཡོ་འགུལ་གཏོང་མི་རུང་བ་
བཞིན་དུ་གནས། རླབས་ཆེན་གྱི་བརྩེ་དུང་དེར་ཡང་མི་རུལ་སྔོན་འགོག་གི་དྲི་ཞིམ་རྒྱུ་ཆ་
སྣ་ཚོགས་བྱུགས་ནས་དྲི་ཞིམ་ལྷང་ལྷང་འཐུལ་བ་དང་གང་སར་སིམ་པས་གཡའ་དག་པའི་
ཁོར་ཡུག་གི་ཁྲོད་དུའང་བརྩེ་དུང་གི་བསུང་མངར་རྒྱུན་མཐུད་དེ་ཉར་བར་འདོད། ཁོ་མོ་
རུ་ཏོ་ཧྥུ་ལ་བཅངས་པའི་དྲན་སེམས་ནི་ཁོ་མོའི་ཡིད་ཀྱི་གཏིང་རུམ་དུ་སིམ་ནས་རྒྱལ་
མཆོད་ཁང་ནང་སོང་ནས་ཀེ་ཐེ་དབྱིབས་ཀྱི࿏རྐུབ་སྟེགས་ཐོག་བསྡད་དེ་གནམ་བདག་ལ་
བསྟོད་པ་འབུལ་བ་དང་གསོལ་བ་འདེབས་པའི་སྐད་ཆ་ཡང་དེ་སྔོན་ཟུར་བསྟེན་ཁྱོ་ཡན་ལ་
སྨྱོ་བ་ལྟར་དགའ་པོ་ཡོད་སྐབས་ཤོད་མྱོང་བའི་སྦྲང་རྩི་ལྟ་བུའི་སྐད་ཆ་དང་ཨ་ན་མ་ན་ཡིན།
ཁོ་མོའི་སེམས་ལ་དེ་ལྟར་བྱས་ན་དད་པ་སྐྱེ་བར་སྙམ་མོད། འོན་ཀྱང་ཁོ་མོ་ལ་དད་པའི་
བདེ་སྐྱིད་ཀྱི་དངོས་གྲུབ་གང་ཡང་མ་ཐོབ། ཁོ་མོ་ཡར་ལངས་སྐབས་རྐང་ལག་རབ་ཏུ་ངལ་
བས་མགོ་བསྐོར་འོག་ཚུད་པའི་ཚོར་བ་རབ་རིབ་ཅིག་ངང་གིས་སྐྱེས། དད་པའི་ཆེད་དུ་དེ་
ལྟ་བུའི་བརྩོན་འགྲུས་བསྐྱེད་པ་ནི་ཁོ་མོ་སོ་སོའི་ཁྱད་འཕགས་ཀྱི་ཡོན་ཏན་ཞིག་ཡིན་སྙམ།
ཁོ་མོའི་ལྷག་བསམ་ལ་བློ་མོས་སྐྱེ་བའི་ཚེ། སྔོན་ཆད་ཡིད་སྨོན་འཆོར་མྱོང་བའི་ལྷ་ལྕམ་སྐུ་
ཞབས་དག་དང་སོ་སོ་བསྡུར་བ་བྱེད་པ་དང་། ལཱ་ཝ་རེ་ཡེ་ཡི་འདྲ་རིས་ལ་བལྟ་བའི་ཚེ་ཁོ་
མོ་ཁོང་ཚོའི་གཟི་དཔལ་ལ་ཡིད་སྨོན་འཆོར་མྱོང་ཞིང་། ཁོང་རྣམ་པ་ཕར་ཆིན་བརྒྱབ་པའི་
ཕྱུ་པ་ས་ལ་འདྲུད་བཞིན་འཇིག་རྟེན་རྒྱབ་ཏུ་བསྐྱུར་བ་དང་ཡིད་སེམས་སྐྱོ་བའི་མཆི་མ་ཡེ་
ཤུའི་ཞབས་འགྲམ་དུ་ཐོར་མྱོང་བ་རེད་ཨང་སྙམ།
དེ་དུས་ཁོ་མོས་ཚད་ལས་འདས་པའི་དགེ་ལས་སྒྲུབ་འགོ་ཚུགས། དབུལ་པོ་ཚོར་གྱོན་
གོས་འཚེམ་རོགས་དང་། གཟུགས་པོ་གསོས་མ་ཐག་པའི་བུད་མེད་ལ་མེ་ཤིང་སྐྱེལ་ཞིང་
ཉིན་ཞིག་ཆ་ལི་ཁྱིམ་དུ་འབྱོར་སྐབས་གསོལ་ཐབ་ནང་མི་སྤྱི་མེད་དོན་མེད་གསུམ་ལྟོ་ཆས་
ཟ་བཞིན་ཡོད། ཁོ་མོ་ནད་ཀྱིས་མནར་བའི་རིང་བུ་མོ་ཆུང་ཆུང་རྨོ་བོའི་གམ་དུ་བཞག་པ་
དེ་ཡང་ཚུར་བསུས་ཡོད། ཁོ་མོས་བུ་མོ་ལ་ཡི་གེ་སློབ་པ་དང་། ད་ཆ་ཕྲུ་གུས་ཇི་ལྟར་ངུས་
ཀྱང་ཁོ་མོ་ལ་སུན་སྣང་མེད། ཁོ་མོས་ཐམས་ཅད་ལས་ཀྱི་བཀོད་པར་ཉན་པ་དང་། ཡོད་ཚད་
ལ་ཁོག་ཡངས་དཀྱེལ་ཆེ་བྱ་རྒྱུའི་སེམས་ཐག་བཅད། ཁོ་མོས་སྐད་ཆ་ཤོད་སྐབས་ཀྱང་གང་
རུང་གི་སྐོར་བཤད་ནའང་ཆོས་ལུགས་ཀྱི་ཉམས་དང་ལྡན་པ་ཤ་སྟག་བརྗོད་པར་བྱེད་དེ། བུ་
མོ་ལ་སྐད་ཆ་འདྲི་དུས་ཀྱང “བདག་གི་ལྷའི་ཕོ་ཉ་ལགས། ཁྱོད་རང་གི་གྲོད་ཁོག་དྲག་ཨེ་
འདུག” ཅེས་འདྲི། ལྕམ་སྐུ་བགྲེས་བྷོ་ཝ་རིས་ཀྱང་བུའི་མནའ་མས་དྭ་ཕྲུག་ལ་གྱོན་གོས་
འཚེམ་རོགས་བྱེད་པ་ལས་རང་ཁྱིམ་གྱི་ཕྱིས་རས་ལ་ལྷན་པ་རྒྱག་རྒྱུ་བརྗེད་པ་ཙམ་ལ་མ་
གཏོགས་མ་མོས་པའི་བསམ་འཆར་གཞན་དག་མེད། ལྕམ་སྐུ་བགྲེས་ནི་རང་ཁྱིམ་དུ་མ་ལོག་
པར་དེ་གའི་ལྷིང་འཇགས་ཀྱི་འཚོ་བར་ཧ་ཅང་མོས་པས་འདས་ལོག་དུས་ཆེན་མ་ཚར་བར་
སྡོད་རྩིས་ཡོད་ཅིང་། དེ་ནི་རྒད་པོ་བྷོ་ཝ་རིས་ཁོང་ཁྲོ་སློང་བ་ལས་གཡོལ་ཕྱིར་ཡིན་ཏེ། ཁོ་པ་
ནི་རེས་གཟའ་པ་སངས་ལ་ཡང་དམར་ཟས་མི་སྤོང་བར་ཤ་རྒྱུ་ཉོས་ཏེ་ཟ་མཁན་ཞིག་རེད།
ཨི་མ་ལ་ཉིན་ལྟར་སྡོད་རོགས་ཆད་མེད་ཡོད། དེ་དག་ནང་བྱ་དངོས་ལ་དབྱེ་ཞིབ་
མཁས་ལ་རྣམ་འགྱུར་སྒམ་ནན་དང་ཁོ་མོའི་ཆོད་སེམས་བརྟན་པོ་ཡོང་བར་བྱེད་པའི་
སྒྱུག་མོ་བགྲེས་མོ་ཕུད། ད་དུང་ལྕམ་སྐུ་ལང་ཀ་རུ་ཝ་དང་། ལྕམ་སྐུ་ཁེ་ལུང་། ལྕམ་སྐུ་ཏུ་
པུ་ལེ་དབྱེ། ལྕམ་སྐུ་དྷུ་ཝ་ཧྲེ། ཉིན་ལྟར་ཕྱི་དྲོའི་ཆུ་ཚོད་གཉིས་པ་ནས་ལྔ་པ་བར་ཁོ་མོ་ལ་
ཡིན་གཅིག་ལྟ་བར་ཡོང་མཁན་ལྕམ་སྐུ་ཧའོ་མེ་བཅས་ཡོད། ཁོང་ནི་སེམས་རྒྱུད་དྲང་
ཞིང་བཟང་བས་ཨི་མའི་སྐོར་གྱི་ཁྱིམ་མཚེས་ཚོའི་ལབ་གླེང་དང་ཤོད་ཚུལ་ཐད་ཡིད་ཆེས་
གཏན་ནས་མེད། ཁོང་ཁྱིམ་གྱི་ཕྲུ་གུ་ཚོ་ཡང་ཀྲུ་སེ་ཐེན་གྱིས་ཁྲིད་དེ་ཡོང་གི་ཡོད། ཀྲུ་སེ་
ཐེན་ནི་ཕྲུ་གུ་ཚོ་འཁྲིད་དེ་སྟེང་ཁང་དུ་ཡོང་སྟེ་ཨི་མ་ཡི་གཟིམ་ཆུང་གི་སྒོ་འགྲམ་དུ་ཀྲོང་
ངེར་ལངས་ནས་སྐད་ཆ་ཡང་མི་ཤོད། ལྕམ་ཆུང་བྷོ་ཝ་རིས་ཀྱང་རྒྱུན་པར་ཁོ་ལ་སྣང་འཇོག་
མི་བྱེད་པར་སོ་སོའི་སྐྲ་སླེ་བར་བྱེད། ཁོ་མོས་སྔོན་ལ་མགོ་སྐྱེས་སྟེང་གི་སྐྲ་ཤད་དཀྲོལ་བ་
དང་། མགོ་བོ་དཀྲུག་ཙམ་བྱས་པ་ན་གཅུས་རིལ་ཤིག་ཤིག་གི་སྐྲ་ལོ་རྦབ་ཆུ་ནག་པོ་བཞིན་
དུ་ཞྭ་འགུག་བར་འཇོལ། ཡ་ང་དགོས་པའི་ཕྲུ་གུ་དེས་ཁོ་མོའི་སྐྲ་ལོ་ཤད་པའི་ངང་ཚུལ་
ཐེངས་དང་པོ་མཐོང་བའི་ཚེ་གློ་བུར་དུ་ངོ་མཚར་ཆེ་བའི་འཇིག་རྟེན་གསར་པ་ཞིག་ཏུ་
སླེབས་པ་བཞིན་ཧང་སང་ནས་མིག་གཉིས་རབ་ཏུ་འཁྲུལ།
ཁོའི་ལྐོག་འགྱུར་གྱི་སྤྲོ་སེམས་དང་འཚེར་ལྷང་ལྷང་གི་རྣམ་འགྱུར་ལ་ཨི་མ་ཡིས་དོ་
སྣང་མ་བྱུང་བ་སྨོས་ཅི། ཁོ་མོའི་བརྩེ་དུང་ཁོ་མོའི་འཚོ་བའི་ནང་ནས་བརླག་རྗེས་ཁོ་མོའི་
ཉེ་འགྲམ་དུ་ཡོད་པའི་ཕོ་གཞོན་དེའི་སེམས་ནང་དུ་འཕོས་པ་དང་། ཁོ་མོའི་ཡིད་དུ་འོང་
བའི་རྣམ་པ་ལས་འཚེར་བའི་འོད་ཟེར་རས་ཆ་དཀྱུས་མ་གྱོན་པའི་ཕོ་གཞོན་གྱི་སེམས་ལ་
འཕྲོས་ཡོད་པ་ཁོ་མོའི་བསམ་ཡུལ་ལས་འདས།
དེའི་ཁར་ད་ཆ་ཡོད་ཚད་ལ་ཁོ་མོས་སྣང་བ་མི་འཇོག སྐད་ཆ་བབ་ཆགས་པ། ལྟ་
བ་ལྷག་པར་མཐོ་བ། རྣམ་འགྱུར་ལུང་མ་བསྟན་སོགས་ཀྱིས་ཁོ་མོ་ཡང་སྙིང་སྒེར་སེམས་
ཡིན་དང་དགེ་སྒྲུབ་ཡིན། ཐ་ཤལ་ཡིན་དང་བླ་ན་མ་མཆིས་པ་གང་ཡིན་རྟོགས་པར་དཀའ།
ཁ་གཡར་ས་དཔེར་ན་དགོང་མོ་ཞིག་གཡོག་མོ་ཕྱི་ལོགས་ལ་འགྲོ་རྒྱུར་དགོངས་པ་ཞུས།
ཤོད་སྐབས་སྐད་ཆ་ལྡབ་ལྡིབ་བཤད་པས་ཁོ་མོ་རླུང་ལངས། འོན་ཀྱང་གློ་བུར་དུ་ཁྱོད་
དངོས་གནས་ཁོ་ལ་བརྩེ་པོ་ཡོད་དམ་ཞེས་དྲིས། ངོ་ཚ་ནས་ངོ་གདོང་དམར་པོར་གྱུར་
པའི་ཧྥེ་ལེ་ཞིས་ལན་མ་བཏབ་གོང་ལ་ངོ་གདོང་གློད་དེ་འགྲིག་སོང་། སོང་ཞིག མགྱོགས་
པོར་སོང་ནས་རྩེད་མོར་རོལ་ཞིག་ཟེར།
དཔྱིད་ཀ་ཤར་རྗེས་ཆ་ལི་ཡི་ཁ་ཏར་མི་ཉན་པར་མེ་ཏོག་ལྡུམ་ར་མགོ་ནས་མཇུག་
བར་ཁྲུ་མ་ཆ་ཚང་སློག ཁོ་མོ་མ་མཐར་ཅི་ཞིག་བྱེད་འདོད་ཡོད་ན་ཆ་ལི་ནི་དགའ་ཚོར་
ཆེན་པོ་སྐྱེ། ཁོ་མོའི་ལུས་ཁམས་ཇེ་དྭངས་སུ་གྱུར་པ་དང་བསྟུན་ནས་བྱེད་འདོད་པའི་བྱ་
བ་ཡང་ཇེ་མང་དུ་སོང་། ཁོ་མོས་བྱེད་འདོད་པའི་བྱ་བ་དང་པོ་ནི་མ་མ་ཨ་ཅག་ལོ་ལེ་རྫོང་
བར་འདོད། མ་མ་ཨ་ཅག་གིས་འོ་འཐུང་ཕྲུ་གུ་གཉིས་དང་གསོ་བཅོལ་བླངས་པའི་ཕྲུ་གུ་
ཞིག་ཡོད་པ་ཚང་མ་གསོལ་ཐབ་ནང་འཁྲིད་ཡོང་རྒྱུ་དེ་ཨི་མ་ནད་ཀྱིས་མནར་རིང་གོམས་
གཤིས་སུ་གྱུར་འདུག གསོ་བཅོལ་བླངས་པའི་ཕྲུ་གུ་དེ་ནི་ཟ་ཤུགས་ལྷག་པར་ཆེ་བ་ཕག་
པ་ཞིག་དང་མཚུངས། དེ་རྗེས་ཧའོ་མེ་ཚང་གི་མི་རྒན་པ་རྣམས་དང་འབྲེལ་བ་རྒྱང་དུ་
བཏང་། དེ་ནས་ཁོ་མོར་ལྟ་བར་ཡོང་མཁན་རྣམས་ཀྱང་རིམ་པས་ཉུང་དུ་གཏོང་ཐབས་
བྱས། ཐ་ན་མཆོད་ཁང་དུ་འགྲོ་གྲངས་ཀྱང་དེ་སྔོན་ལས་ཉུང་དུ་བཏང་བས་ན། སྨན་གཉེར་
དཀའ་བཅུ་པའི་བསྔགས་བརྗོད་ཐོབ། ཁོས། ཁྱེད་རང་དེ་སྔོན་རྨོངས་དད་ཐལ་དྲགས་
འདུག་ཅེས་སྐབས་དེར་སེམས་བཟང་གི་སྒོ་ནས་སྨྲས།
སྐུ་ཞབས་པུ་ཉི་ཤན་རྣམ་ཀུན་ལྟར་ཉིན་ལྟར་ཆོས་ལུགས་སྐོར་གྱི་དྲི་བ་དྲིས་ལན་
གྱི་སློབ་ཚན་འཁྲིད་གྲུབ་རྗེས་དེ་གར་ཡོང་གི་ཡོད། ཁོང་ཕྱི་ལོགས་སུ་བསྡད་ནས་མཁའ་
དབུགས་སོས་པ་རྔུབ་རྒྱུར་མཉེས། ལྷག་པར་དུ་མེ་ཏོག་གི་བསིལ་གཡབ་འོག་ཏུ་སྡོད་རྒྱུར་
མཉེས་པས་མེ་ཏོག་གི་བསིལ་གཡབ་ལ་ནགས་ཁྲོད་བསིལ་གནས་ཞེས་འབོད་པར་
བྱེད། དེའི་དུས་སུ་ཆ་ལི་ཏག་ཏག་ཁྱིམ་དུ་ལོག་སྐབས་དང་འཁེལ་བ་དང་ཁོ་ཚོ་ཚ་དུབ་ལ་
གཡོལ་ཕྱིར་བསིལ་གནས་སུ་ཀུ་ཤུའི་ཨ་རག་མངར་མོ་ལ་རོལ་བཞིན་ལྕམ་ཆུང་སྐུ་
ཁམས་གསལ་ཐང་ཡོང་བའི་སྨོན་འདུན་ཞུ་བར་བྱེད།
པི་ནེ་ཡང་ཁོ་ཚོའི་ཉེ་འཁོར་དུ་གནས་ཤིང་། ཕྱི་ངོས་ཀྱི་གྱང་ལ་བསྙེས་ནས་གཙང་
ཆུའི་ནང་གི་ཤྭ་རྨིད་བཟུང་སྟེ་སྡོད། བྷོ་ཝ་རིས་ཀྱང་ཁོ་སྐོམ་ཆང་འཐུང་བར་སྐད་གཏོང་
ཞིང་། ཁོ་ནི་ཤེལ་དམ་ཁ་གཅོད་ཕྱེ་བར་ཧ་ཅང་མཁས།
ཁོ་པས་རྒྱུན་པར་བློ་ཡིད་ཚིམ་པའི་ཉམས་ཀྱིས་མཐའ་འཁོར་ལ་ལྟ་ཙམ་བྱེད་པ་དང་།
དེ་ནས་རྒྱང་རིང་གི་གནམ་སའི་མཚམས་བར་བལྟས་རྗེས་ན་རེ། “ཤེལ་དམ་ཅོག་ཙེའི་
ཐོག་བརྟན་པོ་བཞག དེ་ནས་སོ་ཐག་བཅད་རྗེས་ཤིང་སོབ་ཀྱི་ཁེབས་གཅོད་ག་ལེར་ག་
ལེར་འཐེན་དགོས། དེ་ཡང་བཟའ་ཁང་ནང་དུ་ཆུ་མངར་མོའི་ཤེལ་དམ་ཁ་ཕྱེ་བ་ལྟར་བྱེད་དགོས་ཟེར།
འོན་ཀྱང་ཁོས་ཁེབས་གཅོད་ཕྱེ་སྟངས་ངོམས་སྟོན་བྱེད་སྐབས་ཀུ་ཤུའི་ཨ་རག་ལུད་
ནས་ཁོའི་ངོ་གདོང་ལ་འཐོར་བ་མང་། དེ་དུས་ལྷ་ཡབ་ཧབ་དགོད་བྱེད་བཞིན་ཨ་རག་
ཞིམ་པོ་སྣ་ལ་སྣོམ་ཟེར་བ་རང་རེད་ཅེས་ཀུ་རེ་རྩེ།
ལྷ་ཡབ་ནི་དོན་ངོ་མའི་མི་ཇོ་བཟང་ཞིག་རེད། ཉིན་ཞིག་སྨན་གཉེར་དཀའ་བཅུ་
པས་ཆ་ལི་ལ་ལྕམ་སྐུ་ཞབས་འཁྲིད་དེ་རུ་ཨང་ཟློས་གར་ཁང་དུ་སྐྱེས་པའི་སྒྲ་གདངས་མཐོ་
བའི་གཞས་པ་གྲགས་ཅན་ར་ཀེ་ཏེའི་གཞས་ཉན་ཏེ་སེམས་པ་ངལ་གསོ་ཐོབ་པ་བྱ་རྒྱུའི་
གྲོས་འགོ་བཏོན་པར་ཁོང་གིས་ངོ་རྒོལ་མ་བྱས།
ཁོང་གི་ཁ་མི་གྲག་པའི་བྱེད་སྟངས་ལ་སྐུ་ཞབས་ཧའོ་མེ་ཧང་སང་ནས་ཁོང་ལ་
དགོངས་ཚུལ་ག་རེ་ཡོད་མེད་སྐད་ཆ་དྲིས་པར། ལྷ་ཡབ་ཀྱིས་རོལ་དབྱངས་ཀྱིས་སྤྱི་ཚོགས་
ཀྱི་གོམས་སྲོལ་ལ་བཏང་བའི་གནོད་སྐྱོན་རྩོམ་རིག་ལས་ཆུང་བའི་ངོས་འཛིན་བྱས།
དེས་ན་སྨན་གཉེར་དཀའ་བཅུ་པས་རྩོམ་རིག་གི་ཆེད་དུ་དག་འབུད་བྱས། ཟློས་གར་
གྱིས་ཕྱོགས་རིས་ལྟ་སྟངས་ལ་རྡུང་རྡེག་གཏོང་ནུས་པས་ཕྱི་ཚུལ་ནས་བལྟས་ན་རོལ་རྩེད་
དུ་སྣང་ཡང་། དོན་དུ་ཀུན་སྤྱོད་དྲིལ་བསྒྲགས་བྱེད་ཀྱི་ཡོད།
“སྐུ་ཞབས་པུ་ཉི་ཤན་ལགས། གད་མོ་གཅིག་གིས་གོམས་སྲོལ་བསྒྱུར་ཞེས་པ་ལྟར་
རོ། །ཁྱེད་རང་ཝོལ་ཐེ་ཡི་སྐྱོ་གར་མང་ཆེ་བར་གཟིགས་དང་། དེ་དག་ནང་མཚན་ཉིད་རིག་
པའི་བསམ་བློའི་འོད་ཟེར་གྱིས་ཁྱབ་པས། དེ་ཉིད་ལས་མི་དམངས་ལ་ཀུན་སྤྱོད་ནན་སྲུང་
བྱེད་སྟངས་དང་། འཇིག་རྟེན་མི་ཆོས་ཀྱི་བསླབ་བྱ་སྟོན་གྱི་ཡོད་ཅེས་སྨྲས།
པི་ནེ་ན་རེ། ངས་ཕ་རི་སིའི་སྲས་འཁྱམ་པོ་ཟེར་བའི་ཟློས་གར་ཞིག་ལྟ་མྱོང་། དེའི་
ནང་དམག་སྤྱི་རྒན་གྲས་ཤིག་ཡོད་པ་དེ་ཕོ་ཁྱོ་ག་ཞིག་རེད། ཁོང་གིས་བཟོ་མོ་བསླུ་བྲིད་བྱེད་
མཁན་སྲས་སྐུ་ཞབས་ཤིག་ལ་ཁ་རྡུང་བཏང་། 
མཐར་བཟོ་མོ་དེ་ཧའོ་མེ་ཡིས་ཁོའི་སྐད་ཆའི་བར་དུ་འཚངས་ནས་ཐ་མལ་གྱི་རྩོམ་རིག་ཀྱང་ཡོད་པ་
སྨོས་ཅི། དེ་ནི་སྨན་རྫས་ཚོང་ཁང་ཡག་པོ་མེད་པ་དང་གཅིག་པ་རེད། འོན་ཀྱང་རྒྱུག་པ་
ལེབ་རྡུང་གིས་སྒྱུ་རྩལ་ཁྲོད་ཀྱི་གལ་ཆེ་ཤོས་ཡིན་པའི་རྩོམ་རིག་རྩིས་མེད་བཏང་ན། ངས་
བལྟས་ན་གླེན་རྟགས་ཡ་མེད་ཀྱི་བྱེད་སྟངས་དང་བསམ་བློ་གཏོང་སྟངས་ཤིག་རེད། དེ་ནི་
ཀ་ལི་ལེ་བཙོན་དོང་དུ་འཇུག་སྐབས་ཀྱི་དུས་ཚོད་དང་ཁྱད་པར་ཅི་ཟེར།
དེ་ངས་ཀྱང་ཤེས། ལྷ་ཡབ་ཀྱིས་རྩོད་པ་བརྒྱབ་ནས་ན་རེ། འཛམ་གླིང་ཐོག་
རྩོམ་བཟང་པོ་དང་རྩོམ་པ་པོ་བཟང་པོ་ཡོད། འོན་ཀྱང་བུ་བུ་མོ་མཉམ་དུ་སྤྲོས་པ་རྒྱས་ལ་
སྒྲིག་བཀོད་ཡིད་དབང་འཕྲོག་པའི་ཁང་པའི་ནང་མཉམ་དུ་འཛོམས། ད་དུང་གོས་རྒྱན་
ཡ་མ་གཟུགས་གྱོན། དཀར་དཀར་དམར་དམར་བྱུགས་ཏེ་གློག་འོད་འོག་ཏུ་སྐད་ཆ་གཅམ་
གསག་གྱ་མ་གྱུ་བཤད་དེ་བསྡད་ན། མཐར་ཉེས་སྡིག་གསོག་པའི་བསམ་བློ་སྐྱེ་བ་དང་
འདོད་གཡེམ་གྱི་གཡོ་འོག་དུ་ཚུད་རྒྱུ་ལས་མ་འདས། དེ་ནི་མ་མཐར་ཡང་ལྷ་ཡབ་ཚང་
མའི་ལྟ་སྟངས་རེད། དེའི་ཁར་ཁོང་གིས་མཛུབ་མོའི་དབར་དུ་སྣ་ཐ་བསྣུར་བཞིན་དུ་སྐད་
མདངས་གློ་བུར་དུ་རྟོགས་དཀའ་བ་ཞིག་ལ་བརྗེས་ཏེ་མུ་མཐུད་བརྗོད་དོན། གལ་ཏེ་ཆོས་
ཚོགས་ནས་ཟློས་གར་འཁྲབ་པར་ཁ་རྡུང་བཏང་ན་དེ་ལ་ཏན་ཏན་རྒྱུ་མཚན་ཡོད་རེད། ང་
ཚོས་ཆོས་ཀྱི་འདུལ་ཁྲིམས་ལ་ཉན་རྒྱུ་རེད་ཅེས་ཟེར།
ཆོས་ཚོགས་ཀྱིས་ཟློས་གར་འཁྲབ་སྟོན་པ་ཆོས་ཁོངས་ནས་ཕུད་དགོས་དོན་ག་
རེ་ཡིན་ནམ། སྨན་གཉེར་དཀའ་བཅུ་པས་མཐར་བཀག་བཏང་སྟེ་དྲིས་པ་དང་། སྔོན་
ཆད་ཁོང་ཚོ་ཆོས་ལུགས་ཀྱི་ཆོ་གའི་ནང་འཛེམ་ཟོན་མི་དགོས་པར་ཞུགས་མྱོང་བ་རེད།
ཁོང་ཚོས་འདུ་ཁང་ནང་དུ་དམ་པའི་ཞབས་རྗེས་ཟེར་བའི་བཞད་གད་ཀྱི་ཟློས་གར་འཁྲབ་
མྱོང་ཞིང་། ཟློས་གར་དེ་རིགས་ནང་ལུགས་སྲོལ་ལ་གནོད་པའི་ནང་དོན་མང་པོ་ཡོད་པ་
རེད། ཅེས་སྨྲས།
ལྷ་ཡབ་དགུན་གྱི་ཁུ་བྱུག་བཞིན་དུ་སྨྲ་བ་མེད་པར་གྱུར་ནས་དབུགས་རིང་འཐེན་པ་
ལས་མ་འདས། སྨན་གཉེར་དཀའ་བཅུ་པས་མུ་མཐུད་རྒྱུ་མ་ཕུ་འདེད་ཀྱིས་ན་རེ། དམ་
པའི་གསུང་རབ་ནང་དུའང་ཁྱེད་རང་རང་གིས་མཁྱེན་གསལ་ལྟར་མི་ལ་འདོད་
གཡེམ་འཕེལ་བར་བྱེད་པའི་ནང་དོན་མི་ཉུང་བ་ཡོད་པ་དང་། ཐ་ན་ལ་ལ་ནི་དངོས་
འབྲེལ་ཆགས་སྲེད་རང་རེད་ཅེས་བཤད།
སྐུ་ཞབས་པུ་ནི་ཤན་གྱིས་ཁོང་ཁྲོ་ལངས་པའི་ཕྱག་རྒྱ་ཞིག་བྱས་པ་ན་སྨན་གཉེར་
དཀའ་བཅུ་པས་མུ་མཐུད་དེ་ན་རེ ཨ་ལ་ལ། དེབ་འདི་གཞོན་ནུ་མ་ཚོས་ཀློག་མི་རུང་བ་
ཞིག་ཡིན་པ་ཁྱེད་རང་གིས་ཀྱང་ཁས་བཞེས་པ་ཨེ་རེད། གལ་ཏེ་ངའི་བུ་མོ་ཨ་ཏ་རི་ཡས་
ཀློག་པ་མཐོང་ན་ང་དགའ་པོ་གཏན་ནས་ཡོང་ས་མ་རེད་ཟེར།
ལྷ་ཡབ་བཟོད་ཐབས་མེད་པར་དམ་པའི་གསུང་རབ་ཀློག་པར་སྐུལ་མཁན་གྲུབ་
མཐའ་གསར་མ་རེད། ང་ཚོ་གནམ་བདག་ཆོས་ལུགས་མ་རེད་ཅེས་ལན་བཏབ།
གང་ལྟར་ནའང་། ཧའོ་མེ་ན་རེ། ང་ཡ་མཚན་སྐྱེ་དགོས་པ་ཞིག་ལ། ང་ཚོའི་
འོད་ཟེར་ལྡན་པའི་དུས་རབས་འདིར་ཡང་དམ་པའི་གསུང་རབ་ཀློག་ཆོག་པ་ལས།
སེམས་ཁམས་ལྷོད་ལ་འབབ་པའི་ཟློས་གར་འཁྲབ་མི་ཆོག་པ་དང་། སྐྱོན་མེད་པ་སྨོས་ཅི།
དེ་བས་ལུས་སེམས་བདེ་ཐང་ལ་ཕན་ཐོགས་ཡོད་པ་དང་། ཀུན་སྤྱོད་བཟང་པོ་དར་སྤེལ་
བྱེད་པའི་རྩོམ་རིག་བཀག་འགོག་བྱེད་དོན་ག་རེ་ཡིན་ནམ། ཨེམ་རྗེ་ལགས། ཁྱེད་རང་གིས་
བལྟས་ན་དེ་འདྲ་ཨེ་རེད་ཅེས་བཤད།
“དེ་རང་རེད།” སྨན་པས་སྣང་མེད་ངང་དེ་ལྟར་ལན་བཏབ། ཁོ་ལ་སོ་སོའི་ལྟ་ཚུལ་
ཡོད་པའམ་ཡང་ན་མི་ལ་ཁ་དགྲ་གསོག་མ་འདོད་པ་ཡིན་ནམ། ཡང་ན་ལྟ་ཚུལ་ཟེར་བ་
གཏན་ནས་མེད་ཀྱང་སྲིད།
སྐད་ཆ་མཇུག་སྒྲིལ་ཆོག་མོད། འོན་ཀྱང་སྨན་གཉེར་དཀའ་བཅུ་པས་གོ་སྐབས་མ་
ཤོར་བ་བྱས་ཏེ་སླར་ཡང་རྡོག་ཐོ་ཞིག་གཞུ་བར་འདོད།
ངས་ངོ་ཤེས་པའི་ཆོས་དཔོན་ལ་ལ་སྐྱ་ཆས་སྤྲས་ཏེ་གར་མས་བརླ་ཤ་སྟོན་པའི་
ཞབས་བྲོ་ལ་ལྟ་བར་འགྲོ་ཡི་རེད་ཟེར།
གཏམ་འཆལ་མ་ཤོད། ལྷ་ཡབ་ཀྱིས་དེ་ལྟར་སྨྲས།
ཧ་ཧ། ངས་དངོས་གནས་ངོ་ཤེས་ཀྱི་ཡོད་ཅེས་ཧའོ་མེ་ཡིས་ཡི་གེ་རེ་རེ་བཞིན་ཁ་
འཕྲལ་ནས་ངས་དངོས་འབྲེལ་ངོ་ཤེས་ཀྱི་ཡོད་ཟེར།
པུ་ཉི་ཤན་བྱ་ཐབས་ཟད་ནས
“དེ་འདྲ་ཡིན་ནའང་ཁོང་ཚོ་མ་འགྲིག་པ་རེད་ཟེར།
“ཧེ་ཧེ། ཁོང་ཚོར་ད་དུང་བྱེད་ལུགས་འདྲ་མི་འདྲ་ཡོད་རེད” ཅེས་སྨན་གཉེར་
དཀའ་བཅུ་པས་སྐད་བརྒྱབ།
སྐུ་ཞབས་ལྷ་ཡབ་ཀྱིས་དེ་ལྟར་རྗོད་སྐབས་ཁོང་གི་མིག་གཉིས་ལས་ཁོང་
ཁྲོའི་མེ་ལྕེ་འབར་བས་སྨན་གཉེར་དཀའ་བཅུ་པ་ཡང་དཔའ་འཁུམས། དེས་ན་ཁོས་སྐད་
གདངས་འཇམ་པོའི་ངང་ནས་བརྗོད་དོན། ངས་ཟེར་ན་རྣམ་ཤེས་ཆོས་ལ་འཇུག་བསམ་
ན་བཟོད་སྒོམ་དང་ཁོག་ཡངས་ནི་ཐབས་ཤེས་ཡག་ཤོས་དེ་རེད་ཅེས་བརྗོད།
དེ་དེ་བཞིན་ཏེ། དེ་དེ་བཞིན་ནོ། ། ལྷ་ཡབ་ཇོ་བཟང་གིས་ཕམ་འཁུར་ནས་སླར་
ཡང་སྡོད་གནས་ཐོག་བསྡད།
དོན་དུ་ཁོང་དེ་རྗེས་སྐར་མ་གཉིས་ལས་མ་བསྡད་པར་སོང་། ཁོང་སོང་རྗེས་སྐུ་ཞབས་
ཧའོ་མེ་ཡིས་སྨན་པ་ལ། འདིའི་མིང་ལ་རྩོད་པ་ཟེར། ངས་རྩོད་པ་བརྒྱབ་ནས་ཁོང་ཕམ་
པ་བཟོས་པ་ཁྱེད་རང་གིས་གཟིགས་ཨེ་བྱུང་སྐད་ཆ་རྡོག་རྡོག་བཤད་ན་ཁྱེད་རང་ངའི་
ཁ་ལ་གསན་ཏེ་ལྕམ་ཆུང་འཁྲིད་ནས་ཟློས་གར་ལྟ་བར་སོང་དང་། མི་ཚེ་གཅིག་ལ་ཕོ་རོག་
ནག་རིལ་ལྷ་ཡབ་ཀྱི་ཆོས་གོས་ནག་པོ་ཡིན་དེ་རིགས་ལ་སྙིང་རླུང་ཐེངས་རེ་སློང་ཐུབ་
ནའང་རི་བ་ཞིག་རེད། ཨ་ཕའི་རོ། གལ་ཏེ་ངའི་ཚབ་བྱེད་མཁན་བྱུང་ན། ང་ཡང་ཁྱེད་རྣམ་
གཉིས་དང་ལྷན་དུ་འགྲོ་བར་འདོད། འགྲོ་ན་མགྱོགས་ཙམ་སོང་ཞིག འདི་གར་ར་ཅ་ཏེའི་
འཁྲབ་སྟོན་ཐེངས་གཅིག་ལས་མེད། དབྱིན་ཇི་བས་གོང་ཆེན་པོ་སྤྲད་དེ་གདན་འདྲེན་
ཞུས་པ་རེད། ཁོ་གཏད་ཀྱེ་དེ། མི་ཚོས་ཟེར་ན་ཁོ་སྐད་གྲགས་ཆོད་ནས་དངུལ་གྱི་དཀྱིལ་ལ་
འགྲེ་ལྡོག་བརྒྱབ་སྟེ་སྡོད་ཀྱི་ཡོད། འཁྲིས་ལ་སྙིང་སྡུག་མ་གསུམ་དང་རྒྱ་ཟས་མ་བྱན་གཅིག་
འཁྲིད་རྒྱུ་ཡོད་རེད། སྒྱུ་རྩལ་མཁས་ཅན་ཚོས་ལུས་གཟུགས་ལ་ཕངས་མེད་བྱེད་ཚུལ་ནི་
ངོས་གཉིས་ནས་སྦར་བའི་ལཱ་སྒྲོན་དང་གཅིག་མཚུངས་རེད། ཁོང་ཚོ་བག་མེད་ཀྱི་འཚོ་བ་
བསྐྱལ་ཚེ་གཞི་ནས་བློས་བླངས་ཀྱི་རྟ་ཕོ་རང་དགར་རྒྱུགས་ཐུབ་པའི་ཚོད་རེད། འོན་ཀྱང་
ཁོང་ཚོ་མཐའ་མ་མི་འཁྱམས་བསྡུ་ཉར་ཁང་དུ་ཤི་འགྲོ་ཡི་རེད། ཅིའི་ཕྱིར་ཞེ་ན་ཁོང་ཚོ་ན་
སོ་གཞོན་དུས་གསོག་འཇོག་བྱེད་མི་ཤེས། འོ་ཡ། ཁྱེད་རྣམ་ཚོ་དགོང་ཟས་མཉེས་པོ་མཆོད་
གོ །སང་ཉིན་མཇལ་ཡོང་ཞེས་བརྗོད།
ཟློས་གར་ལྟ་བར་འགྲོ་རྒྱུའི་བསམ་བློ་ཆ་ལི་ཡི་ཀླད་པའི་ནང་རྩ་བ་ཚུགས་ཤིང་མྱུ་གུ་
འབུད་པས་དེའི་སྐོར་ལམ་སེང་ལྕམ་ཆུང་ལ་བཤད། དང་ཐོག་ཁོ་མོ་ལ་འདོད་པ་མེད་པས་
དཀའ་ལས་ཁག་དོགས་དང་། སུན་པོ་འབྱུང་དོགས། དངུལ་གཟན་རོགས་རེད་ཟེར། འོན་
ཀྱང་ཆ་ལི་ད་ཐེངས་རྣམ་ཀུན་དང་མི་འདྲ་བར་ཨི་མ་ལ་ཟུར་བཤོལ་མེད་པར། དེས་ཏན་
ཏན་ཁོ་མོའི་ལུས་ཁམས་བདེ་ཐང་ལ་ཕན་ཐོགས་ཡོད་པར་ཡིད་ཆེས། ད་ཆ་སོང་ནའང་
དཀའ་ངལ་ཅི་ཡང་མེད་ཅིང་། ཁོའི་ཨ་མས་བསམ་ཡུལ་ལས་འདས་པར་ཧྥ་རན་སིའི་སྒོར་
མོ་སུམ་བརྒྱ་བསྐུར་ཡོང་། མིག་སྔར་དངུལ་བུན་དེ་ཙམ་མང་པོ་མེད་ལ། སྐུ་ཞབས་ལེ་ཧོའི་
བུ་ལོན་འཇལ་བའི་དུས་ཚོད་ཀྱང་སླེབས་གྲབས་མེད་པས་སེམས་ཁྲལ་མེད། ལྷག་པར་དུ་
ཆ་ལིའི་སེམས་ལ་ཁོ་མོ་འགྲོ་འདོད་མི་བྱེད་དོན་ནི་དངུལ་གྲོན་ཆུང་གི་ཆེད་དུ་རེད་སྙམ་
ནས་དེ་བས་འགྲོ་རྒྱུའི་ཐག་བཅད། ཁོའི་ཨུ་ཚུགས་ཟློག་ཐབས་མེད་པས་མཐར་འགྲོ་རྒྱུར་
ཁས་བླངས། ཉིན་གཉིས་པའི་ཞོགས་པའི་ཆུ་ཚོད་བརྒྱད་པར་ཁོ་གཉིས་ཁུག་རྟ་ལན་པར་
གྱི་ཤིང་རྟ་འཁོར་ལོ་བསྡད་དེ་རྡོག་ཐོན་བྱས།
སྨན་གཉེར་དཀའ་བཅུ་པར་དོན་དུ་ཡུང་གྲོང་ནས་ཁ་འབྲལ་མི་ཐུབ་པའི་དོན་གལ་
ཆེ་བ་ཅི་ཡང་མེད་མོད། འོན་ཀྱང་སོ་སོ་ཁ་འབྲལ་ཐབས་མེད་པ་ལྟར་བྱས་ནས་ཁོང་ཚོ་
ཐོན་པ་མཐོང་སྐབས་དབུགས་རིང་ཞིག་བཏང་སྟེ་ན་རེ། “འོ་ཡ། ཕེབས་ལམ་སྤྲོ་པོ་ཡོང་བ་
ཤོག ཁྱེད་རྣམ་གཉིས་བསོད་ནམས་ཆེ” ཞེས་བརྗོད།
ཨི་མ་ཡི་ལུས་ལ་མཐའ་ཆགས་མེ་ཏོག་བཞི་བསྒྲིགས་བཏང་བའི་གོས་ཆེན་སྔོན་
པོའི་ཕྱུ་པ་གྱོན་ཡོད་པས་ཁོ་ན་རེ། ཁྱེད་རང་མཚར་སྡུག་ལྡན་པའི་ལྷ་མོ་ཨུ་མ་དང་འདྲ་
བས་གྲོང་ཁྱེར་རུ་ཨང་གིས་ཏན་ཏན་གྲོང་ཁྱེར་གྱི་མཚོན་རྟགས་མེ་ཏོག་ལ་འདེམས་པར་ངེས་ཟེར།
བྷོ་ཝ་རིས་ཤིང་རྟ་འཁོར་ལོ་རྒྱ་གྲམ་དམར་པོ་མགྲོན་ཁང་གི་མདུན་དུ་ཁ་བཀག
མགྲོན་ཁང་དེ་ནི་ནང་སའི་གྲོང་འདབས་ཀྱི་མགྲོན་ཁང་དང་འདྲ་བར་རྟ་ར་ཆེ་ལ་ཉལ་ཁང་
ཆུང་། སྒོ་རའི་དབུས་སུ་ཚོང་ཆུང་བའི་འཁོར་ལོ་གཉིས་ལྡན་གྱི་ཐེར་གེ་འདག་རལ་ཡོག་
ཡོག་ཁ་ཤས་བཞག་འདུག ཐེར་གེའི་འཁོར་ལོའི་འོག་ཏུ་བྱ་མོས་འབྲུ་རྡོག་འཐུ་བཞིན་
མཆིས། ཁང་པ་རྙིང་ལ་བརྟན་ཆ་དོད། པང་ལེབ་ཀྱི་གཡབ་སྟེང་འབུ་ཁུང་གིས་གང་། དགུན་
དུས་མཚན་མོ་ལྷགས་རླུང་ལྡང་ཚེ་ཙིར་ཙིར་གྱི་སྒྲ་སྒྲོག མགྲོན་ཁང་ནང་ག་དུས་ཡིན་
ནའང་འགྲུལ་པ་རྡག་རྡག་གང་བས་ཆང་རག་འཐུང་བ་དང་ཟ་མ་ཟ་བའི་སྐད་ཅོར་རྒྱུན་
མི་ཆད། གསོལ་ལྕོག་ནག་པོའི་ཐོག་ཨ་རག་དང་ཇ་ཁོ་ཧྥེ་འཕོ་ཤུལ་གྱིས་ཚི་དམ་དམ་བྱེད།
སྒེའུ་ཁུང་གི་ཤེལ་སྒོ་མཐུག་པོའི་ཐོག་སྦྲང་སྐྱག་གིས་སེར་པོ་ཆགས། བརླན་ལྗིག་ལྗིག་གི་
གསོལ་རས་ཐོག་གོང་ཁེ་བའི་ཆང་རག་འཕོ་ཤུལ་གྱིས་གང་། མགྲོན་ཁང་དེ་རིགས་ལས་
གྲོང་རྟགས་མངོན། གྲོང་གསེབ་པས་གཟབ་སྤྲོས་སྤྲས་པ་ཇི་བཞིན་མགྲོན་ཁང་གིས་ཁྲོམ་
ལ་གཏད་ནས་ཇ་ཁོ་ཧྥེའི་འཐུང་ས་ཞིག་བཟོས་པ་དང་། འོང་ཁའི་ཉེ་འགྲམ་དུ་ཚལ་ཞིང་
ལྡུམ་ར་ཞིག་བཟོས་ཡོད། ཆ་ལི་འཕྲལ་མར་ཟློས་གར་གྱི་པ་སེ་ཉོ་བར་སོང་། ཁོས་མདུན་
གྱི་ཚོམས་ཆེན་དང་སྟེང་ཐོག་གི་སྡོད་ས་དབར་དང་། རྒྱབ་ཀྱི་ཚོམས་ཆེན་དང་སྒྲོམ་ཁང་
དབར་གྱི་ཁྱད་པར་མི་ཤེས་ལ། དྲིས་ཀྱང་མི་ཤེས་པས་པ་སེ་བཙོང་ས་ནས་སྤྱི་གཉེར་ཁང་
དུ་སོང་བ་དང་། དེ་ནས་མགྲོན་ཁང་དུ་ལོག དེ་ནས་ཡང་ཟློས་གར་ཁང་དུ་སོང་བ་བཅས་
ཟློས་གར་ཁང་ནས་མགྲོན་ཁང་དབར་གྱི་ལྗོན་གྲིབ་གཞུང་ལམ་ཐོག་གྲོང་ཁྱེར་ཧྲིལ་པོ་
གཤགས་ཏེ་ཐེངས་ཁ་ཤས་བསྐྱོད།
ལྕམ་ཆུང་བྷོ་ཝ་རིས་ཞྭ་མོ་ཞིག ལག་ཤུབས་ཆ་གཅིག མེ་ཏོག་ཆུན་པོ་གཅིག་བཅས་
ཉོས། སྐུ་ཞབས་ཁོང་ཟློས་གར་འགོ་ཚུགས་དུས་རྗེས་མ་ཟིན་དོགས་ཡོད་པས་ཀྲུམ་ཁུ་ཡང་
ཆ་ཚང་མ་བཏུང་པར་བྲེལ་བྲེལ་འཚུབ་འཚུབ་ལ་ཟློས་གར་ཁང་དུ་འབྱོར་སྐབས་རྒྱལ་སྒོ་ད་དུང་ཕྱེ་མེད།
བཅོ་ལྔ། ལྟད་མོ་བ་རྣམས་རྩིག་མཚམས་སུ་བཅར་ནས་སྒྲོམ་སྐྱོར་སྟར་པ་གཉིས་ཀྱི་དབར་
དུ་ལངས་འདུག ཁྲོམ་གཞུང་གི་རྩིག་ཟུར་ཐོག་ཟློས་གར་གྱི་བརྡ་ཆ་ཆེན་པོ་བཀལ་ཡོད་
པའི་ཐོག་ཡིག་གཟུགས་ཡ་མ་གཟུགས་སྤྱད་དེ་དོ་ནུབ་ར་ཅི་ཏེས་གཙོ་འཁྲབ་བྱས་པའི་གླུ་
གཞས་ཟློས་གར་ལེ་ཤེ་ཏེ་ལཱ་མེ་མུ་ཞེས་བྲིས་འདུག ནམ་མཁའ་གཡའ་དག་
ལ་ཚ་དུབ་ཆེ་བས་རྔུལ་ཆུ་སྐྲ་ལོ་བརྒྱུད་ནས་ཐུར་དུ་ཟག ཚང་མས་ལག་རས་བཏོན་ནས་
དམར་པོ་ཆགས་པའི་ངོ་གདོང་ཕྱིས། གཙང་གཞུང་ནས་ལྷགས་པ་དྲོན་མོ་ཞིག་ཡང་ཡང་
ལྡང་བས་ཁོ་ཧྥེའི་ཇ་ཁང་གི་སྒོ་ཁའི་བྱ་གཡབ་ཀྱི་སྣེ་མོ་ལྷབ་ལྷུབ་གཡོ། འོན་ཀྱང་དེ་ནས་
མར་ཙམ་སོང་ན་ཕག་སྣུམ་དང་ཀོ་བ། པད་སྣུམ་བཅས་ཀྱི་དྲི་མ་འདྲེས་པའི་རླུང་བསིལ་
ཕྲན་བུ་ལྡང་ཞིང་། དེ་ནི་ཤ་ལེ་ཐེ་ཁྲོམ་གཞུང་ནས་ལྡང་ཡོང་བ་ཞིག་སྟེ། ཁྲོམ་གཞུང་དེ་ནི་
ནག་ཧུར་ཧུར་གྱི་ཚོང་ཟོག་མཛོད་ཁང་ཆེ་མོས་གང་བ་དང་། ག་དུས་ཡིན་ནའང་ཤིང་ཟོམ་
ཆེ་མོ་ས་ཐོག་ཏུ་འགྲིལ་མཁན་མཐོང་རྒྱུ་ཡོད།
ཨི་མ་ནི་དེ་གར་ལངས་རིང་ཞབས་འདྲེན་ཞུ་དོགས་ཀྱིས་ཟློས་གར་ཁང་ལ་མ་འཛུལ་
གོང་གྲུ་ཁའི་ཉེ་འགྲམ་དུ་འཆམ་ཙམ་བྱེད་དགོས་སྙམ། བྷོ་ཝ་རི་ནི་བརྟན་ཁྱད་དུ་ཟློས་གར་
པ་སེ་ལག་པའི་ནང་བཟུང་བ་དང་ལག་པ་དོར་མའི་པ་ཀིའི་ནང་བཅུག་སྟེ་གྲོད་པ་ལ་སྦྱར་ནས་བསྡད་ཡོད།
རྒྱལ་སྒོ་འཛུལ་མ་ཐག་ཨི་མ་ཡི་སྙིང་ཁ་རྡིག་རྡིག་ཏུ་འཕག མི་གཞན་དག་བྲེལ་
བྲེལ་འཚུབ་འཚུབ་ངང་གཡས་ཕྱོགས་ཀྱི་བར་ཁྱམས་ནས་འགྲོ་བཞིན་ཡོད་ནའང་རང་
ཉིད་ཐོག་སོ་དང་པོའི་གཅད་ཁང་ལ་འགྲོ་སའི་སྐས་ཀ་འཛེག་བཞིན་ཡོད་པས་བློ་ཁ་ཁེངས་
པའི་འཛུམ་མདངས་གྲོལ། ཁོ་མོས་མཛུབ་མོས་སྒོ་ཡོལ་ཕྱེ་བའི་ཚེ་དགའ་ཐག་ཆོད་ནས་
བྱིས་པ་ཞིག་ལྟར་སྣང་། བར་ཁྱམས་ནང་ཐལ་རྡུལ་གྱིས་གང་བའི་མཁའ་དབུགས་ཤུགས་
ཀྱིས་རྔུབ། ཁོ་མོ་གཅད་ཁང་ནང་བསྡད་རྗེས་བྲང་ཁ་ལྡིར་ལྡིར་གྱི་ཉམས་སྟོན་སྟངས་དེ་ནི་
སྐུ་ངོ་གུང་གི་ལྷ་ལྕམ་སྐུ་ཞབས་ཤིག་དང་མཚུངས།
ཟློས་གར་ཁང་གི་རྐུབ་སྟེགས་རིམ་བཞིན་གང་། ལ་ལས་རྒྱང་ཤེལ་བཏོན། སྡོད་
གནས་ཡུན་རིང་གཏན་འཇགས་ཉོས་པའི་སྐུ་མགྲོན་ཚོ་ཐག་རིང་པོ་ནས་ཕན་ཚུན་ལག་
བརྡ་བྱས་ཏེ་འཚམས་འདྲི་ཞུ། ཁོང་ཚོས་ཚོང་གི་སེམས་ཁྲལ་དོར་ནས་སྒྱུ་རྩལ་མྱོང་རོལ་
བྱེད་པར་སླེབས་ཀྱང་སྔར་བཞིན་ཚོང་དང་ཁ་འབྲལ་ཐབས་མེད་པས་སྐད་ཆ་ཚང་མ་སྲིང་
བལ་དང་། ཨ་རག་དཀར་པོ། རམས་ཚོས་སོགས་ཀྱི་སྐོར་རེད། ཟློས་གར་ཁང་ནང་ད་དུང་
རྒན་རྒོན་ཁག་གཅིག་ཡོད་པ་དེ་དག་གི་ངོ་གདོང་ཐོག་རྣམ་འགྱུར་གང་ཡང་མི་མངོན་པ་
དང་། སྐྲ་ལོ་དཀར་ལ་ངོ་གདོང་སྐྱ་བོ་བཅས་ནི་ཚོས་བུད་པའི་དངུལ་གྱི་གཟེངས་བསྟོད་
རྟགས་མ་ལ་ཞ་ཉེའི་རླངས་པ་རིམ་པ་ཞིག་བྱུག་པ་ཇི་བཞིན་འོད་མདངས་ཕྲ་མོ་ཙམ་ཡང་
མེད། མདུན་ངོས་ཚོམས་ཆེན་ནང་གི་སྲས་སྐུ་ཞབས་ལ་ལ་མགྲིན་པ་གཟེངས་སུ་བཏེགས་
ནས་ཕར་འགྲོ་ཚུར་འགྲོ་བྱེད། སྟོད་ཐུང་ཁན་སྦྱར་གྱི་གོང་པའི་མཚམས་ནས་གོང་དཀྲིས་
རྒྱ་སེ་མདོག་གམ་གཡུ་མདོག་ཕྱིར་མངོན། ལག་ཤུབས་སེར་པོ་ཧ་ཅང་དམ་པོ་གྱོན་པའི་
ལག་པར་ལག་འཇུ་གསེར་གྱིས་གཡོག་པའི་འཁར་རྒྱུག་ཐོགས། ལྕམ་ཆུང་བྷོ་ཝ་རི་ནི་དེ་
དག་ལ་ལྟད་མོར་རོལ་བའི་ཉམས་ཀྱིས་ཐུར་དུ་བལྟས་ནས་ཡོད།
དེའི་ཚེ་བྲོ་རའི་སྒྲོན་མེ་སྤར་བ་དང་། གནམ་གཅལ་ལ་བཏགས་པའི་གཏོར་གཟུགས་
ལཱ་སྟེགས་ཀྱང་གློད། ལཱ་སྟེགས་ཐོག་གི་ཟུར་ལྡན་ཤེལ་ལེབ་དག་ལས་འོད་ཆེམ་ཆེམ་འཕྲོ་
བ་བཅས་ལས་ཟློས་གར་ཁང་ཧྲིལ་པོ་དགའ་སྤྲོའི་རྣམ་པས་ཁེངས། དེ་རྗེས་རོལ་མོ་བ་རེ་
རེ་བཞིན་རང་གནས་སུ་འཁོད། སྔོན་ལ་རོལ་ཆ་འདྲ་མིན་སྐད་སྒྲ་ཙི་ཙི་ཨུ་ཨུ་གྲག དེ་
རྗེས་གར་སྟེགས་ཐོག་ནས་དབྱུག་པ་རྡུང་པའི་སྒྲ་གསུམ་གྲགས་རྗེས་འབུད་གཏོང་རོལ་ཆ་
མཉམ་དཀྲོལ་གྱི་སྒྲ་གྲག་པ་དང་དུས་མཚུངས་ཡོལ་རས་དལ་བུར་འཐེན་པ་དང་རས་ཡོལ་
ལྡེབས་ཀྱི་ཡུལ་ལྗོངས་འཆར།
རས་ཡོལ་ལྡེབས་ཀྱི་ཡུལ་ལྗོངས་ནི་ནགས་ཚལ་ཁྲོད་ཀྱི་ལམ་མདོ་ཞིག་ཡིན་ཞིང་།
གཡོན་ངོས་སུ་ལྗོན་ཤིང་མོན་ཆ་རའི་སྡོང་པོའི་འོག་ཏུ་གྱེན་མཐོར་ཆུ་མིག་གཅིག་ཡོད། སྐུ་
དྲག་དང་ཞིང་པ་ཚོའི་ལུས་ལ་སུ་ཀེ་རན་ནས་ཐོན་པའི་རས་ཀྱི་སྟོད་ལྷེ་གྱོན་ནས་མཉམ་དུ་
རི་དྭགས་རྔོན་གླུ་ལེན་བཞིན་འདུག དེ་ནས་དམག་དཔོན་ཞིག་ཐོན་ནས་ལག་པ་གཉིས་
གྱེན་དུ་སྒྲེང་སྟེ་ལྷའི་ཕོ་ཉ་མི་ཡུལ་དུ་ཕེབས་རྒྱུར་སྨོན་ལམ་བཏབ། དེ་རྗེས་སླར་ཡང་དམག་
དཔོན་ཞིག་བསླེབས། ཁོང་ཚོ་དེ་ནས་ཁ་བྲལ་བ་དང་རྔོན་པས་སླར་ཡང་རྔོན་གླུ་བླངས།
ཨི་མ་ཡི་སྣང་བར་རང་ཉིད་སླར་ཡང་ཆུང་དུས་ཀློག་མྱོང་བའི་སྒྲུང་གཏམ་ནང་དུ་
ལོག་པ་དང་། རྩོམ་པ་པོ་སི་ཀེ་ཐེས་ཞིབ་འབྲི་བྱས་པའི་འཇིག་རྟེན་ནང་ལོག ཁོ་མོའི་སྣང་
བར་སུ་ཀེ་རན་གྱི་གླིང་བུའི་སྐད་སྒྲ་ན་བུན་གྱིས་གཡོགས་པའི་ཀླུང་ཐང་ཐོག་བྲག་ཆ་
འཁོར། ཁོ་མོས་སྒྲུང་གཏམ་གྱི་བྱུང་རིམ་ངེས་ནས་ཡོད་པས་དེ་མ་ཐག་ཟློས་གར་གྱི་བྱུང་
རིམ་ནང་འཛུལ་ཐུབ། ཁོ་མོས་གཞས་ཚིག་རེ་རེ་བཞིན་ཉན་བཞིན་ཁོ་མོའི་ཀླད་པའི་ནང་
དུ་འཆར་བའི་བསམ་བློ་ཁ་ལོ་གཅུན་མི་ཐུབ། རོལ་དབྱངས་ཀྱི་སྒྲ་གདངས་དྲག་པོ་གཅིག་
འཇགས་གཅིག་ལངས་ཀྱི་ཁྲོད་དུ་ནང་དོན་ཡང་གར་སོང་ཆ་མེད་དུ་གྱུར། ཁོ་མོ་སོ་སོ་རོལ་
དབྱངས་ཀྱི་འགྱུར་ཁུགས་ཁྲོད་དུ་དབྱིངས་ཞུགས་ནས་ལུས་གཟུགས་ཧྲིལ་པོ་འདར་ཡོམ་
ཡོམ་བྱེད་པའི་སྣང་བ་འཆར་ཞིང་། དེ་ནི་པི་ཝང་གི་མདའ་མོས་བརྡར་བ་ནི་རྒྱུད་སྐུད་མ་
ཡིན་པར་ཁོ་མོའི་སེམས་ཁམས་ཡིན་པ་ལྟར་དུ་སྣང་། འཁྲབ་ཆས་དང་། རས་ཡོལ་ཡུལ་
ལྗོངས། མི་སྣ། ད་དུང་མི་སྣ་འགྲོ་སྐྱོད་བྱེད་པ་དང་བསྟུན་ནས་འགུལ་བར་བྱེད་པའི་ལྗོན་
ཤིང་བཅས་ཚར་དུ་དངར་བ་མིག་གིས་ལྟ་བར་མི་ལང་། ད་དུང་དར་སིའི་ཞྭ་མོ་ཡུ་རིང་
དང་། བེར་གོས། རལ་གྲི་ལ་སོགས་པ་ཁོ་མོའི་འཆར་ཡན་གྱི་བསམ་བློ་དང་འཚམ་པའི་
དངོས་པོ་དེ་དག་ཚང་མ་རྣ་བར་འཇེབས་པའི་རོལ་དབྱངས་ཀྱི་ཁྲོད་དུ་འགུལ་སྐྱོད་བྱེད་
པ་དེ་ནི་འཇིག་རྟེན་གཞན་ཞིག་ལྟར་སྣང་། གཞོན་ནུ་མ་ཞིག་གར་སྟེགས་ཐོག་སླེབས། དེ་
དུས་ཕྲེད་གླིང་གི་སྒྲ་གྲག དེ་ནི་ལྷུང་ལྷུང་དུ་འབབ་པའི་ཆུ་མིག་དང་མཚུངས་ལ། སྐད་སྒྲ་
གསང་བའི་བྱིའུའི་སྐད་དང་ཡང་འདྲ། བུད་མེད་དེ་ནི་ལེ་ཞི་ཡིན་ཞིང་། ཁོ་མོས་གྱོན་པ་
ལྗང་མདོག་གྱོན་པའི་སྐུ་དྲག་ཅིག་ལ་དངུལ་ཁུག་འཕངས། དེ་དུས་ཁོ་མོ་ཁེར་བུར་གར་
སྟེགས་ཐོག་ལུས། ཁོ་མོས་བརྗིད་ཉམས་ལྡན་པའི་སྒོ་ནས་ཁོ་མོའི་རྟ་ཐུང་བཏང་སྟེ་ཕོ་མོའི་
བརྩེ་དུང་ཐོག་གི་གདུང་བ་དྲངས་པ་དང་ལུས་ལ་ཚོན་མདོག་བཀྲ་བའི་གཤོག་པ་ཞིག་སྐྱེ་
བའི་རེ་བ་བཅངས། ཨི་མ་ཡང་དེ་དང་འདྲ་བར་འཇིག་རྟེན་གྱི་འཚོ་བ་ལས་རྒྱང་དུ་བསྐྱེད་
དེ་བརྩེ་དུང་གི་པང་ཁར་ལོག་པར་འདོད། དེའི་ཚེ་ཨེ་ཏེ་ཅ་ར་ཅེ་ཏེ་གར་སྟེགས་ཐོག་ཐོན།
ཁོའི་བཞིན་རས་རྡོ་ཀ་མ་རུ་ལྟར་དཀར་ཞིང་གཙང་བ་དེ་སེམས་རྩ་འཁོལ་བའི་ལྷོ་
ཕྱོགས་མི་རིགས་ཀྱིས་བལྟས་ན་གཟི་འོད་དང་བརྗིད་ཉམས་ལྷག་པར་ཆེ། ཁོའི་ཐང་ཤ་དོད་
པའི་ལུས་ལ་སྟོད་ཐུང་རྫ་མདོག་དམ་པོ་ཞིག་གྱོན། བརྐོས་ཚགས་ལྷག་པར་མཛེས་པའི་
དཔའ་དམ་དཔྱི་མགོ་གཡོན་མར་བཏགས། ཁོས་བློ་ཀྱོག་ཆེ་བའི་འདྲེན་བྱེད་ཀྱིས་གཡས་
གཡོན་ལ་ལྟ་བ་དང་། མུ་ཏིག་ལྟར་དཀར་བའི་སོ་ཕྲེང་ཕྱི་ལ་མངོན། ཤོད་རྒྱུན་ལ་གར་
མཁན་དེ་ནི་བྷི་ཨ་ལེ་ཙི་མཚོ་འགྲམ་གྱི་གྲུ་གཟིངས་བཟོ་པ་ཞིག་ཡིན། ནུབ་མོ་ཞིག་ཕོ་ལན་
གྱི་རྒྱལ་པོའི་སྲས་མོ་ཞིག་མཚོ་འགྲམ་ནས་སྐྱོད་སྐབས་ཁོའི་གླུ་སྒྲ་ཐོས་ནས་ཁོ་ལ་སེམས་པ་
ཤོར། སྲས་མོས་ཁོའི་ཆེད་དུ་ཐམས་ཅད་བློས་གཏོང་བྱས་ནའང་ཁོས་སྲས་མོ་རྒྱབ་ཏུ་བསྐྱུར་
ཏེ་བུད་མེད་གཞན་གྱི་རྗེས་སུ་ཤོར། ཁོ་པའི་བརྩེ་དུང་ཐད་ཀྱི་ཤོད་རྒྱུན་དེས་ཁོ་པའི་སྒྱུ་རྩལ་
ཐད་ཀྱི་སྙན་གྲགས་ལ་གསེར་ཆུ་བྱུགས། གཡོ་ཟོལ་ཚ་བའི་གར་མཁན་དེས་འཁྲབ་སྟོན་
སྐོར་གྱི་བརྡ་ཆ་གཏོང་རིམ་བཞིན་སྙན་ངག་གི་བྲོ་བ་ལྡན་པའི་ཚིག་རེ་གཉིས་བརྡ་ཆའི་
ནང་འཇུག་པར་སྤྲོ། ཁོས་སོ་སོ་ཅི་འདྲའི་ཉམས་ཀྱིས་ཕྱུག་པ་དང་། མི་སེམས་དབང་མེད་
འཕྲོག་ནུས་པ། སེམས་ཁམས་བླ་ན་མེད་པ་ཞིག་ཡིན་ལུགས་འུད་སྒྲོག་བྱེད། ཁོ་པ་ནི་སྐྲ་
བཞར་མཁན་དང་གླང་འཛིང་དཔའ་བོའི་ཉམས་འགྱུར་དང་གཤིས་ཀ་གཅིག་ཏུ་བསྡུས་
པའི་རྒྱལ་ཁམས་སྐོར་མཁན་འཁྲབ་སྟོན་པ་ཞིག་ལགས་ཏེ། ཁོ་པར་བསྔགས་བརྗོད་ཐོབ་
དོན་གཙོ་བོ་ནི་མགྲིན་པ་བཟང་པོ་ཞིག་དང་གོ་མེད་ཚོར་མེད་ཀྱི་སེམས་ཁམས་ལ་བརྟེན་
ནས་བྱུང་བ་ལགས་པས་ཁོའི་ཕྱིའི་ཉམས་འགྱུར་ནང་སེམས་ཀྱི་བློ་གྲོས་ལས་ལྷག་པ་དང་།
རྣམ་འགྱུར་གྱི་འུད་བརྗོད་དངོས་ཡོད་ཀྱི་ཡིད་དབང་འཕྲོག་ཤུགས་ལས་ཆེ་བ་དེ་ལས་དེ་ལ་བརྟེན་
ནས་བྱུང་བ་ཞིག་གོ །ཁོ་པ་གར་སྟེགས་ཐོག་ཐོན་པ་ཙམ་གྱིས་ལྟད་མོ་བའི་སྤྲོ་སྣང་འཕེལ།
ཁོས་ལེ་ཞི་ལ་དམ་པོར་འཐམས། ཡང་ཁོ་མོ་དང་ཁ་བྲལ། སླར་ཡང་ཚུར་འཁོར་བའི་ཚུལ་
ནི་རེ་ཐག་ཆོད་པ་ལྟར་དུ་སྣང་། ཁོང་ཁྲོའི་ང་རོ་དྲག་པོ་གྲགས་རྗེས། སླར་ཡང་ཚད་ལས་
འདས་པའི་གཤིས་འཇམ་དང་བཅས་འཛེར་སྐད་ཐོག་ནས་སྨྱོ་གླུ་ལྷང་ལྷང་བླངས། གླུ་སྐད་
ཁོའི་མགྲིན་པ་ལས་གྲོལ་བའི་ཚེ། དེ་ནི་སེམས་སྡུག་གི་མཆི་མ་དང་འོ་དྲོན་མོ་ཞིག་དང་
མཚུངས། ཁོའི་འཁྲབ་སྟོན་ལ་ལྟ་ཆེད་ཨི་མ་ཡིས་མགོ་རྨྱང་རྨྱང་བྱས། ལག་པའི་སེན་མོ་
གཅད་ཁང་སྒྲོམ་སྐྱོར་གྱི་རས་དཀྲིས་སྤུ་མའི་ནང་ཟུག ཁོ་མོའི་སེམས་ནང་འགྱུར་ཁུག་
དམའ་བའི་རོལ་དབྱངས་ལྷང་ལྷང་གི་སྐྱོ་གདུང་གིས་ཡོངས་སུ་གང་། དུང་ཆུང་གི་རམ་
འདེགས་རོལ་མོ་ནི་དྲག་ཆར་རླུང་འཚུབ་ཁྲོད་ཀྱི་རྒྱ་མཚོའི་ནང་ཆུ་སུབ་ཐེབས་ནས་ལྔ་
ལམ་དུ་འགྲོ་ཁའི་མིའི་འོ་དོད་དང་གཉིས་སུ་མ་མཆིས། ཁོ་མོས་དེའི་ཁྲོད་ནས་དབྱིངས་
ཞུགས་ཤིང་གདུང་བས་མནར་བའི་བརྩེ་དུང་གི་བྲོ་བ་མྱོང་ཐུབ་སྟེ། བརྩེ་དུང་དེ་འདྲའི་
དབང་གིས་ཁོ་མོ་ཏོག་ཙམ་མིན་ན་འཆི་ལམ་དུ་སོང་ཟིན། བུད་མེད་འཁྲབ་མཁན་གྱི་གླུ་
དབྱངས་ནི་ཁོ་མོ་སོ་སོའི་སེམས་ནས་གཏོང་བཞིན་པའི་སྣང་བ་བྱུང་བས་ཁོ་མོ་དབྱིངས་
ཞུགས་པའི་རྟོག་བཟོའི་སྒྲུང་གཏམ་དེ་ནི་ཁོ་མོ་སོ་སོའི་མྱོང་རྒྱུད་ཡིན་པ་ལྟར་དུ་འཆར། བློ་
ཕངས་པ་ཞིག་ལ་འཇིག་རྟེན་འདིའི་ཐོག་མི་སུ་ཞིག་གིས་ཀྱང་ཁོ་མོ་ལ་བརྩེ་པོ་དེ་ལྟར་
བྱེད་མྱོང་མེད། ཁོ་གཉིས་མཐའ་མཇུག་གི་མཚན་མོའི་ཟླ་འོད་འོག་ཕན་ཚུན “སང་ཉིན་
མཇལ་ཡོང་། སང་ཉིན་མཇལ་ཡོང” ཞེས་ཤོད་རེས་བྱེད་སྐབས་རུ་ཏོ་ཧྥུ་ནི་ཨེ་ཏེ་ཅ་ཇི་
བཞིན་མཆི་མ་གཏོང་མ་མྱོང་། དེའི་ཚེ་ཟློས་གར་ཁང་ནང་དགའ་འབོད་ཀྱི་སྐད་སྒྲས་
ཁེངས། མཐའ་མའི་དུམ་མཚམས་དེ་སླར་ཡང་བསྐྱར་གཏོང་བྱས། བརྩེ་དུང་གིས་བཅིངས་
པའི་ཕོ་མོ་དེ་གཉིས་ཀྱིས་ཁོང་ཚོའི་དུར་སའི་ཐོག་གི་མེ་ཏོག་དང་། ཁོ་ཚོའི་རྡོ་རྗེ་བྲག་ལྟར་
སྲ་བའི་དམ་བཅའ། རྒྱང་ཕུད། ལས་དབང་། ཕུགས་བསམ་བཅས་སྐོར་གྱི་གླུ་བླངས། ཁོང་
ཚོས་གཞས་གཏོང་བཞིན་མཐའ་མའི་ཞལ་གྱེས་ཞུ་སྐབས་ཨི་མ་རང་དབང་མེད་པར་སྐད་
ངན་ཤོར་བ་དེ་མཐའ་མཇུག་གི་རོལ་མོ་མཉམ་དཀྲོལ་གྱི་སྒྲའི་ཁྲོད་དུ་སིམ་ནས་དབྱེ་བ་མི་
ཆོད་པར་གྱུར། “སྐུ་དྲག་དེས་གཞོན་ནུ་མ་དེར་མནར་གཅོད་གཏོང་དགོས་དོན་ག་རེ་ཡིན་
ནམ་ཞེས་བྷོ་ཝ་རིས་དྲིས།
ཨི་མ་ན་རེ། “དེ་འདྲ་མ་རེད། ཁོ་ཁོ་མོའི་ཟུར་བསྟེན་སྙིང་སྡུག” རེད་ཟེར།
བྷོ་ཝ་རི་ན་རེ། “འོ་ན་ཁོས་དམོད་པ་བོར་ཏེ་ཁོ་མོའི་ནང་མིར་དགྲ་ཤ་ལེན་གྱི་ཡིན་
ཟེར་དོན་ཅི། ད་ལྟ་རང་གར་སྟེགས་ཐོག་ཐོན་པའི་སྐྱེས་པ་གཞན་དེས་ནི ‘ང་ལེ་ཞི་ལ་
བརྩེ་པོ་ཡོད། ངའི་སེམས་ལ་ཁོང་ཡང་ང་ལ་བརྩེ་པོ་ཡོད’ ཅེས་སྨྲས་པ་མ་ཟད། ཁོ་མོའི་
ཡབ་དང་ལག་གདང་སྦྲེལ་ནས་ཕྱིན་སོང་། ཞྭ་མོའི་ཐོག་བྱ་སྒྲོ་བཙུགས་པའི་སྐྱེས་པ་མདོག་
ཉེས་པ་དེ་ཁོང་གི་ཡབ་ཆེན་མ་རེད་དམ” ཞེས་དྲིས།
ཨི་མ་ཡིས་ཁོ་ལ་འགྲེལ་བཤད་ཡང་ཡང་བརྒྱབ་ནའང་ཆ་ལིས་སྒྲ་གདངས་ཉིས་
བརྩེགས་ཀྱི་གོ་དོན་མ་རྟོགས། སྒྲ་གདངས་ཉིས་བརྩེགས་ཀྱི་གཞས་ནང་གཡོག་པོས་སྦྱིན་
བདག་ལ་ལེ་ཞི་བསླུ་བྲིད་ཇི་ལྟར་བྱེད་དགོས་མིན་གྱི་གཡོ་ཇུས་འདོན་སྐབས། ལུའེ་ཞི་ལ་
མགོ་བསྐོར་གཏོང་བའི་གཉེན་སློང་རྫུན་མའི་ཚིག་ཁེབས་དེ་ཨེ་ཏེ་ཅ་ཡིས་ལེ་ཞི་ལ་སེམས་
རྟེན་སྤྲད་པར་འཁྲུལ། ཁོས་ཟེར་ན་དེའི་ཁར་རོལ་དབྱངས་ཀྱི་སྐད་ཆེ་དྲགས་པ་དང་གཞས་
ཚིག་གོ་མི་ཐུབ་པས་སྒྲུང་གཏམ་གྱི་བྱུང་རིམ་ཤེས་ཀྱི་མི་འདུག་ཟེར།
“མ་ཤེས་ནའང་སྐྱོན་མེད། སྐད་ཆ་མ་ཤོད།” ཨི་མ་ཡིས་དེ་ལྟར་སྨྲས།
ཁོས་མགོ་བོ་ཁོ་མོའི་དཔུང་པའི་འཁྲིས་སུ་བཅར་ནས “ཁྱེད་རང་གིས་ཤེས་གསལ་
རེད། ང་གནས་ཚུལ་གསལ་པོ་མ་བྱུང་བར་བློ་མི་བདེ” ཟེར།
“སྐད་ཆ་མ་ཤོད་དང་། སྐད་ཆ་མ་ཤོད་དང” ཞེས་ཨི་མ་ཡིས་སུན་སྣང་དང་བཅས་བརྗོད།
ལེ་ཞི་གཡོག་མོས་སྐྱོར་ཏེ་གར་སྟེགས་ཐོག་ཐོན། ཁོ་མོའི་མགོ་ལ་དྲང་སྲོང་མེ་ཏོག་
གི་མགོ་རྒྱན་ཞིག་གྱོན། བཞིན་རས་ནི་ཁོ་མོའི་ལུས་ལ་གྱོན་པའི་དར་གོས་དཀར་པོ་ལས་
ཀྱང་སྐྱ། ཨི་མ་སོ་སོ་གཉེན་སྒྲིག་བྱེད་སྐབས་ཀྱི་ཉིན་མོ་དེ་དྲན་གསོས། ཁོ་མོས་སླར་ཡང་
རང་ཉིད་གྲོ་ཞིང་ཁྲོད་ཀྱི་ལམ་ཆུང་བརྒྱུད་མཆོད་ཁང་གི་ཕྱོགས་སུ་བཞུད་བཞིན་པ་མིག་
ལམ་དུ་འཆར། སྐབས་དེར་སོ་སོས་ཀྱང་ལེ་ཞི་དང་འདྲ་བར་འགོག་རྒོལ་དང་ཞུ་བ་མ་
འཐེན་པ་ག་རེ་ཡིན་ནམ། དེ་ལས་ལྡོག་སྟེ་བདག་ཉིད་སྡུག་བསྔལ་གྱི་གཅོང་རོང་ཕྱོགས་སུ་
སྐྱོད་བཞིན་པ་མ་ཚོར་བར་ད་དུང་དགའ་དགའ་སྤྲོ་སྤྲོ་བྱས། གལ་ཏེ་བདག་ཉིད་ལང་ཚོའི་
མེ་ཏོག་མ་རྙིང་གོང་དང་། གཉེན་སྒྲིག་གི་དྲི་མས་མ་འགོས་གོང་། ཟུར་བསྟེན་སྙིང་སྡུག་
ལ་རེ་ཐག་མ་ཆོད་གོང་ལ་བདག་ཉིད་ཀྱི་ལས་དབང་བླ་ན་མེད་པ་དང་ཞུམ་པ་མེད་པའི་
སྐྱེས་པ་ཞིག་ལ་བཅོལ་གདམ་བྱས་ཡོད་ཚེ། མཛངས་སྤྱོད་དང་། བྱམས་སེམས། བརྩེ་དུང་།
འགན་འཁྲི་བཅས་གཞི་གཅིག་ཏུ་འདྲེས་ནས་བདག་ཉིད་ཆེས་བླ་ན་འཕགས་པའི་བདེ་
སྐྱིད་ཀྱི་རྩེ་མོ་ནས་དེ་རིང་ལྟ་བུའི་ཞབས་འདྲེན་གྱི་གནས་སུ་ལྷུང་ག་ལ་སྲིད། ད་ཆ་བསམ་
ན་དེ་ལྟའི་བདེ་སྐྱིད་ཅེས་པའང་རྟོག་པས་བཟོས་པ་ཙམ་དང་། རེ་མཐའ་ཟད་པའི་མི་ལ་
སེམས་གསོ་གཏོང་བྱེད་ཙམ་དུ་ཟད། སྒྱུ་རྩལ་གྱིས་རབ་བཏགས་པའི་བརྩེ་དུང་ཟབ་མོ་ཞེས་
པའང་དོན་དུ་སྤྱིར་བཏང་ཐ་མལ་བ་དང་ཧ་ཅང་ཉམ་ཆུང་ངུ་ལས་མ་འདས་པ་ཁོ་མོས་ད་
གཟོད་རྟོགས། དེས་ན་ཁོ་མོས་བདག་ཉིད་ཀྱི་བསམ་བློ་ལ་དེའི་ཤུགས་རྐྱེན་མ་ཕོག་པ་གང་
ཐུབ་བྱས་པ་དང་། བདག་ཉིད་སོ་སོའི་སེམས་ཀྱི་སྡུག་བསྔལ་མཚོན་ནུས་པའི་ཟློས་གར་
དེ་བཞིན་རྟོག་པས་བཏགས་པའི་གཟུགས་སྣང་ཙམ་དང་། མི་ལ་སྤྲོ་སྣང་སྟེར་ནུས་པའི་
གཏམ་རྒྱུད་ཙམ་ལ་ངོས་བཟུང་། ཁོ་མོ་ཐ་ན་ཟློས་གར་ནང་གི་མི་སྣ་དེ་དག་ལ་ཡ་ང་སྙིང་རྗེ་
སྐྱེས་པ་དང་མཐོང་ཆུང་གི་བསམ་པ་སྐྱེས་པས་ཁོང་དགོད་འཆོར། དེའི་ཚེ་དེའི་དུས། གར་
སྟེགས་རྒྱབ་ངོས་ཀྱི་དར་གྱི་སྒོ་ཡོལ་ནང་ནས་བེར་ནག་པོ་གྱོན་པའི་སྐྱེས་པ་ཞིག་ཐོན།
ཁོས་སྟངས་སྟབས་ཤིག་རྩེད་པ་ན། སི་ཕེན་ལུགས་ཀྱི་ཞྭ་མོ་ལྷེབ་ཆེན་ས་ཐོག་ཏུ་ལྷུང་།
རོལ་ཆ་རུ་ཁག་གིས་དེ་མ་ཐག་སྒྲ་གདངས་དྲུག་བརྩེགས་ཀྱི་རོལ་མོ་དཀྲོལ་འགོ་ཚུགས་
པ་དང་། གཞས་པས་ཀྱང་སྒྲ་གདངས་དྲུག་བརྩེགས་ཀྱི་གཞས་གཏོང་འགོ་ཚུགས། ཨེ་ཏེ་
ཅའི་ཁྲོ་འཚུབ་འཚུབ་ཀྱི་སྐྱེས་པའི་སྒྲ་གདངས་མཐོ་བའི་དབྱངས་ཀྱིས་གཞས་པ་གཞན་
དག་གི་སྐད་ཟིལ་གྱིས་མནན། ཨ་སི་ཐུང(ལེ་ཞི་ཡི་གཅེན་པོ)གིས་སྐྱེས་པའི་སྒྲ་གདངས་
དམའ་བའི་དབྱངས་ཀྱིས་ཨེ་ཏེ་ཅ་ཡི་སྲོག་ལ་རྒོལ་བའི་འཇིགས་པ་སྐུལ། ལེ་ཞི་ཡིས་
བུད་མེད་ཀྱི་སྒྲ་གདངས་མཐོ་བའི་དབྱངས་ཀྱིས་སྨྲེ་སྔགས་འདོན། ཨེ་སེ་ནི་སྐྱེས་པའི་སྒྲ་
གདངས་འབྲིང་བའི་དབྱངས་ཀྱིས་གླུ་ལེན་བཞིན་མཆིས། ལྷ་ཡབ་ཀྱི་སྒྲ་གདངས་འབྲིང་
དམའི་དབྱངས་ནི་མཆོད་ཁང་ནང་གི་རོལ་ཆའི་སྒྲ་དང་འདྲ་བར་འུང་འུང་ཟེར། གཡོག་
མོ་ཚོས་བུད་མེད་ཀྱི་སྒྲ་གདངས་དམའ་བའི་དབྱངས་ཀྱིས་ལྷ་ཡབ་ཀྱི་གཞས་བསྐྱར་དུ་ཟློས།
ཁོ་ཚོའི་མཉམ་གཏོང་གི་གདངས་དབྱངས་སྙན་ཞིང་འཇེབས། ཁོང་ཚོ་སྟར་པ་གཅིག་ཏུ་
བསྒྲིགས་ཏེ་ཕྱག་རྒྱ་སྣ་ཚོགས་བྱེད་པ་དང་། ཁོང་ཚོའི་ཕྱེད་གདང་ཕྱེད་བཙུམ་གྱི་སྨྲ་སྒོ་
ལས་ཁོང་ཁྲོ། འཁོན་ལན། ཕྲག་དོག འཇིགས་དངངས། བྱམས་སྙིང་རྗེ། ཧ་ལས་ཧང་སང་
མ་ལུས་མཚོན་པར་བྱེད། བརྩེ་དུང་གིས་ཕྱུག་པའི་ཨེ་ཏེ་ཅ་རབ་ཏུ་བཟི་བས་རལ་གྲི་ཤུབས་
ལས་ཕྱུང་སྟེ་གཡུག་གཡུག་དང་གོམ་སྟབས་ལིང་ལིང་བསྒྱུར་བའི་ཚེ། ཁོའི་བྲང་ཁ་ལངས་
འཇགས་དང་བསྟུན་ནས་མེ་ཏོག་གི་མཐའ་ཆགས་བཏང་བའི་གོང་པ་ཡང་ཡར་མར་ལིང་
ལིང་བྱེད། ཁོས་ཀོ་འཇུར་ཡུ་བ་ཕྱིར་སློག་པ་ཞིག་གྱོན་ཡོད་ཅིང་། གསེར་ཆུ་བྱུག་པའི་རྟ་
འཚེར་མཐིལ་གཅལ་ལ་བརྡར་བའི་སྒྲ་ལྷང་ལྷང་གྲག ཨི་མ་ཡི་སེམས་ལ། ཁོའི་བརྩེ་དུང་
ནི་ཟད་མཐའ་མེད་པ་ཞིག་ལགས་པས་ད་གཟོད་གར་སྟེགས་ཐོག་ཆུ་མིག་བརྡོལ་བ་ཇི་
བཞིན་བརྗོད་ནུས་པ་རེད་ཨང་སྙམ། ཟློས་གར་ནང་གི་མི་སྣ་དེའི་སྙན་ངག་ལྟ་བུའི་ཟིལ་
ཤུགས་ཀྱིས་ཁོ་མོའི་སེམས་པ་ཡོངས་སུ་བཟུང་། དང་ཐོག་ཁོ་པ་ཚོར་འཕྱ་དགོད་བྱེད་པའི་
བསམ་པ་ལག་ཐོག་ཏུ་མ་བླངས་གོང་ལ་མིང་གི་ལྷག་མར་གྱུར། ཟློས་གར་ནང་གི་མི་སྣའི་
སྣང་བརྙན་ལ་བརྟེན་ནས་འཁྲབ་སྟོན་པ་ལ་ཡིད་སྨོན་འཆོར། ཁོའི་ལོངས་སྤྱོད་ཀྱི་འཚོ་
བ་སྐྱེལ་སྟངས་དང་། ངོ་མཚར་ཆེ་བའི་རྣམ་ཐར་སྣ་ཚོགས་སེམས་ནང་བློས་བསླངས་ཐོག་
ལས་དབང་གིས་བཀོད་སྒྲིག་བྱས་ཚེ་བདག་ཉིད་ཀྱིས་ཀྱང་ཁོ་དང་འདྲ་བའི་འཚོ་བ་སྐྱེལ་
ཆོག་ཨང་། བདག་གིས་འཁྲབ་སྟོན་པ་དེ་ངོ་ཤེས་ཤིང་ངེད་གཉིས་དབར་བརྩེ་དུང་གི་མདུད་
རྒྱས་བཅིངས་ཡོད་སྲིད། བདག་ཁོང་དང་ལྷན་དུ་ཡོ་རོབ་ཀྱི་རྒྱལ་ས་གཅིག་ནས་གཅིག་
བརྒྱུད་དེ་གང་སར་བསྐོར་ཐོག་ཁོང་དང་ལྷན་དུ་ངལ་དུབ་དང་གཟི་བརྗིད་མཉམ་དུ་རོལ།
ཁོང་ལ་སྟོར་བའི་མེ་ཏོག་ཆུན་པོ་བཏུས། བདག་ཉིད་ངོ་མས་ཁོང་གི་འཁྲབ་གོས་ལ་ཕར་
ཆིན་བརྒྱབ། དེ་ནས་ནུབ་རེ་བཞིན་ཟློས་གར་ཁང་གི་གཅད་ཁང་ནང་བསྡད་དེ་རག་རྡུལ་
བྱུག་པའི་སྒྲོམ་སྐྱོར་གྱི་འགྲམ་ནས་ཡིད་སེམས་གཡོ་བ་མེད་པར་ཁོང་གི་སེམས་གཏམ་སྟེ།
བྱེད་ཀྱིན་བདག་ཉིད་ལ་ཟུར་མིག་ཡང་ཡང་ལྟའོ་སྙམ། དེའི་ཚེ་ཁོ་མོའི་སྣང་བར་ཁོང་གིས་
བདག་ཉིད་ཁོ་ནར་བཏང་བའི་གླུ་གཞས་ཉན། ཁོང་གིས་ཀྱང་གར་སྟེགས་ཐོག་འཁྲབ་སྟོན་
དངོས་འབྲེལ་རང་ཉིད་ལ་ལྟ་བཞིན་ཡོད་པས་དེ་མ་ཐག་ཁོང་གི་པང་དུ་མཆོངས་ཏེ་ཁོང་
གི་སྟོབས་ཤུགས་ལ་བརྟེན་ནས་སྲུང་སྐྱོབ་ཐོབ་ཐབས་དང་། བརྩེ་དུང་ལས་འཁྲུངས་པའི་
ཁོང་རང་ངོས་ཀྱི་སྲུང་སྐྱོབ་ཐོབ་ཚེ། ཁོ་མོས་ཁོང་ལ “བདག་ཕྲོགས་ཤིག བདག་འཁྲིད་
དེ་ཐག་རིང་གི་ས་ལ་བཞུད་ཅིག བདག་ནི་ཁྱེད་ལ་དབང་ངོ་། །ཉིན་མཚན་དབྱེར་མེད་དུ་
དྲན་པ་ནི་ཁྱོད་དོ” ཞེས་བརྗོད་པར་འདོད།
འོན་ཀྱང་གར་སྟེགས་ཀྱི་ཡོལ་རས་བརྒྱབ།
ས་སྣུམ་བཞུ་མར་གྱི་སྣུམ་དྲི་དང་ལྟད་མོ་བའི་མི་ཚོགས་ཀྱི་ཁ་རླངས་མཉམ་དུ་འདྲེས།
རླུང་གཡབ་ཀྱི་བསིལ་རླུང་གིས་མི་དེ་བས་དབུགས་མི་བདེ། ཨི་མ་དེ་ནས་འགྲོ་བར་འདོད་
ཀྱང་བར་ཁྱམས་ནང་མི་ཚོགས་ཀྱིས་འགག་ནས་འགྲོ་ས་མེད་པས་ཁོ་མོ་སྒྲོམ་ལྡན་རྐུབ་
སྟེགས་ནང་སྡོད་དགོས་བྱུང་། སྙིང་ཁ་ལང་ལོང་དུ་འཕར་བ་དང་དབུགས་རྔུབ་གཏོང་
དཀའ། ཆ་ལི་ནི་ཁོ་མོ་མགོ་ཡུ་འཁོར་ནས་འགྱེལ་དོགས་ཀྱིས་མགྱོགས་པོ་ལམ་འགྲམ་གྱི་
ཚོང་ཁང་དུ་རྒྱུགས་ནས་མངར་ཁམ་གྱི་ཁུ་བ་གྷི་ལ་སི་གང་ཉོས།
ཆ་ལི་ཡི་ལག་པ་གཉིས་ལ་གྷི་ལ་སི་འཁྱེར་ནས་མཐོན་པོར་བཏེགས་ཏེ་མི་ཚོགས་
ཁྲོད་ནས་གཤགས་ཏེ་ཡོང་ཞིང་། གོམ་པ་རེ་རེ་སྤོ་བར་ཡང་ལག་ངར་མི་ལ་ཐུག་པས་ཐ་ན་
བཏུང་བྱ་ལས་བཞི་ཆ་གསུམ་རུ་ཨང་གི་བུད་མེད་ཅིག་གི་དཔུང་པའི་སྟེང་བཤོས། བུད་
མེད་དེ་ནི་ཕྱུ་རིང་ཕུ་མེད་ཅིག་གྱོན་ཡོད་ཅིང་། གཤེར་ཁུ་གྲང་མོ་ཞིག་སྐེད་པའི་ནང་
འཛུལ་བ་ཚོར་སྐབས་ཕག་པ་གསོད་སྐབས་ལྟར་གྱི་སྡུག་སྐད་བརྒྱབ། ཁོ་མོའི་ཁྱོ་ག་ནི་སེང་
རས་བཟོ་གྲྭ་ཞིག་གི་བདག་པོ་ཡིན། ཁོས་མི་གླེན་པ་དེར་རླུང་དྲག་པོ་བསྟན། བུད་མེད་
དེས་ལག་རས་ཀྱིས་ཁོ་མོའི་གོས་ཆེན་གྱི་ཕྱུ་པ་འཚལ་ཁ་དེ་འབྱིད་པའི་ཚེ། མི་དེས་ཧམ་
པ་ཚ་པོས་ཆ་ལི་ལ་གྱོང་གུན་གསབ་དགོས་ལུགས་དང་། དངུལ་སྨར་སྤྲོད་དགོས་ལུགས་
བཤད། ཆ་ལི་མཐར་གཞི་ནས་ལྕམ་ཆུང་གི་འཁྲིས་སུ་འབྱོར་སྐབས་དབུགས་ཧལ་ཧལ་ངང་
ན་རེ། “དཀོན་མཆོག་མཁྱེན། ང་ནི་ཡོང་ཐུབ་མ་སོང་བསམ་བྱུང་། གང་སར་མིས་གང་
འདུག རྦད་དེ་མི་རེད་ཅེས་བརྗོད། དེ་ནས་ཡང་ཁོ་ན་རེ།
ཁྱེད་རང་གིས་ཐིག་པ་གྱིས་དང་ང་ལ་སུ་ཐུག་ཡོད། སྐུ་ཞབས་ལེ་ཨོན་ཐུག་བྱུང་ཟེར།
ལེ་ཨོན་ཨེ། ཏག་ཏག་ཁོང་རེད་ཞག ཁོང་ཁྱེད་རང་ཐུག་པར་ཡོང་གི་ཡིན་ཟེར།”
ཁོས་སྐད་ཆ་དེ་དག་བརྗོད་ཚར་མ་ཐག་སྔོན་ཆད་ཡུང་གྲོང་གི་དངོས་སྦྱོང་སློབ་མ་དེ་
གཅད་ཁང་ནང་འཛུལ་ཡོང་། ཁོས་མཐོ་རིམ་མི་དྲག་ཇི་བཞིན་འཛེམ་ཟོལ་མེད་པར་ལག་
པ་བཏང་། ལྕམ་ཆུང་བྷོ་ཝ་རི་ཡང་རང་དབང་མེད་པར་ལག་པ་བརྐྱངས་ཏེ་ཁོ་ལ་རྐྱང་ལག་
བཏང་། ཁོ་མོ་ནི་ཕ་རོལ་པོའི་ནེམ་ནུར་བྲལ་བའི་འཐེན་ཤུགས་ལ་བསྟུན་པ་སྨོས་ཅི། དཔྱིད་
ཀྱི་དགོང་མོ་ཆར་པས་ལྗོན་པའི་ལོ་མ་ལྗང་ཁུ་རྡུང་བའི་དུས་སུ་ཁོང་གཉིས་སྒེའུ་ཁུང་གི་
མདུན་དུ་ལངས་ནས་ཁ་གྱེས་པ་ནས་བཟུང་ཁོ་མོས་ལག་པ་དེར་བསྐྱར་དུ་ཐུག་སྐལ་མ་
བྱུང་། འོན་ཀྱང་མིག་སྔར་མིའི་མདུན་དུ་དེ་ལྟར་བྱས་ན་མི་འཚམ་སྙམ་ནས་དྲན་གསོའི་
ནང་ཤོར་བའི་ངང་ཚུལ་དེ་ཁྱད་བསད་གང་ཐུབ་བྱས་ཏེ་འཕྲལ་མར་ངག་ལྡབ་ལྡིབ་ངང་ན་
རེ། “ཨ་ཙི། སྐུ་ཁམས་བཟང་། ཨ་ལས། ཁྱེད་རང་འདི་གར་ཡོད་དམ” ཞེས་སྨྲས།
“སྐད་ཅོར་མ་རྒྱག” མདུན་གྱི་ཚོམས་ཆེན་གྱི་རྒྱབ་གྲལ་དུ་འཁོད་པའི་མིས་དེ་ལྟར་
སྐད་བརྒྱབ། དེ་དུས་ལེའུ་གསུམ་པ་འགོ་ཚུགས་ཟིན།
“འོ་ན་ཁྱེད་རང་རུ་ཨང་དུ་ཡོད་དམ། ཡོད་ཡོད།
“ཁྱེད་རང་ག་དུས་སླེབས་སམ།
“སྐད་ཆ་ཤོད་དགོས་ན་ཕྱི་ལ་སོང་། ཕྱི་ལ་སོང” ཞེས་ལྟད་མོ་བ་གཞན་དག་གིས་ཁོ་
ཚོ་ལ་གཏད་ནས་སྐད་བརྒྱབ་པས་ཁོ་གཉིས་ཁ་རོག་སྡོད་དགོས་བྱུང་།
འོན་ཀྱང་དེ་ནས་བཟུང་ཨི་མ་འཁྲབ་སྟོན་ལྟ་བའི་བསམ་པ་མེད་པར་གྱུར། གཉེན་
སྒྲིག་རྟེན་འབྲེལ་ཐོག་གི་མཉམ་གཞས། ཨ་སེ་ཐུང་དང་ཁོའི་འཁོར་གཡོག་ལྐོག་གཡོ་
གཤོམ་པའི་གནས་ཚུལ། བརྗིད་ཉམས་ཆེ་བའི་དབྱངས་འགྲོས་གྱི་སྒྲ་གདངས་ཉིས་
བརྩེགས་ཀྱི་གཞས། དེ་དག་ཚང་མ་ཁོ་མོ་ལ་མཚོན་ན་རྒྱང་ཐག་ཧ་ཅང་རིང་། ཧ་ལམ་
རོལ་དབྱངས་ཀྱི་སྐད་སྒྲ་ཆེན་པོ་མེད་པ་དང་། ཟློས་གར་ནང་གི་མི་སྣ་ཡོལ་རྒྱབ་ཏུ་ཕྱིར་
འཐེན་པ་ལྟར་སྣང་། ཁོ་མོས་སླར་ཡང་དེ་སྔོན་གྱི་གནས་ཚུལ་མང་པོ་ཞིག་དྲན་གསོ་བྱས།
སྨན་རྫས་ཚོང་ཁང་ནང་དུ་ཏག་སེ་རྒྱག་ཚུལ་དང་། མ་མའི་ཁྱིམ་དུ་འགྲོ་བའི་ལམ་བར་སྐྱོ་
བསང་བྱེད་ཚུལ། མེ་ཏོག་གི་བསིལ་གཡབ་འོག་ཏུ་དཔེ་དེབ་ཀློག་ཚུལ། དྲོད་ཐབ་འགྲམ་དུ་
པུས་མོ་རུབ་རུབ་ངང་ཤབ་ཤུབ་བརྗོད་ཚུལ་སོགས་བརྗོད་རིན་མེད་པའི་ཕོ་མོའི་བརྩེ་དུང་།
དེ་ནི་ཅི་འདྲའི་ལྷིང་འཇགས་དང་། དལ་ལྷོད། གཟབ་གྲུང་། སྨྲ་བསམ་བརྗོད་ལས་འདས་པ་
ཞིག་ལགས་མོད། འོན་ཀྱང་ཁོ་མོས་རྦད་དེ་གཏིང་བརྗེད་ལ་སོང་ཟིན། འོ་ན་ཁོ་ཡང་བསྐྱར་
ལོག་ཡོང་དོན་ཅི་ཡིན་ནམ། ལས་འཕྲོ་བྱ་རྡོ་ལམ་འཕྲད་ཀྱིས་ཁོ་པ་སླར་ཡང་ཁོ་མོའི་འཚོ་
བའི་ནང་དུ་འཛུལ་བ་ཡིན་ནམ། ཁོ་པ་དཔུང་པ་པང་ལེབ་ཀྱི་གྱང་ལ་བསྙེས་ཏེ་ཁོ་མོའི་
རྒྱབ་ཏུ་ལངས་ཡོད་པས་རང་གི་སྐྲ་ལོའི་ཐོག་ཁོ་པའི་སྣ་ལས་བུད་པའི་དབུགས་དྲོན་མོ་
ཕོག་པའི་སྣང་བ་ལམ་ལམ་འཆར་བས་ཁོ་མོ་དངངས་འདར་ཞིག་ཤོར།
“ཁྱེད་རང་ཟློས་གར་འདི་ལ་མཉེས་པོ་ཡོད་དམ” ཞེས་ཁོས་སྐེད་པ་སྒུར་སྒུར་གྱིས་
དེ་ལྟར་རྗོད་སྐབས་ཁོའི་ངོ་གདོང་ཧ་ཅང་ཐག་ཉེ་བར་བཅར་ནས་སྨ་རའི་རྩེ་མོ་ཡང་ཁོ་མོའི་བཞིན་ལ་ཐུག
ཁོ་མོས་སྣང་མེད་ངང་ན་རེ། ཨ་ལས། དཀོན་མཆོག་མཁྱེན། མེད། དགའ་པོ་ཞེ་དྲག་
མེད་ཅེས་བཤད།
དེས་ན་ཁོས་ཟློས་གར་ཁང་གི་ཕྱི་ལ་བཏུང་བྱ་གྲང་མོ་འཐུང་བར་འགྲོ་རྒྱུའི་གྲོས་འགོ་བཏོན།
འོ་ཙི། ད་དུང་ཚར་མེད་པས་ཏོག་ཙམ་ནས་སོང་ན་ཆོག གཙོ་མོའི་སྐྲ་ལོ་ཟིང་
སོང་། མི་སེམས་འགུལ་བའི་རྣམ་པ་འཆར་ལ་ཉེ་ཞེས་བྷོ་ཝ་རིས་སྨྲས།
འོན་ཀྱང་སྨྱོ་འཚུབ་འཚུབ་ཀྱི་རྣམ་པ་ལ་ཨི་མ་སྤྲོ་སྣང་མེད་ཅིང་། གཙོ་མོའི་འཁྲབ་
སྟོན་འུད་བརྗོད་ཆེ་ཐག་ཆོད་པའི་སྣང་བ་བྱུང་།
ཨི་མ་ན་རེ། ཁོ་མོ་སྐད་ཅོར་ཚ་ཐག་ཆོད་འདུག ཅེས་རིག་པ་རྩེ་གཅིག་ཏུ་སྒྲིམ་
ནས་ལྟད་མོ་ལྟ་བཞིན་པའི་ཆ་ལི་ལ་གཏད་དེ་དེ་ལྟར་སྨྲས།
ཏག་ཏག་ཕལ་ཆེར་ཏོག་ཙམ་ཆེ་དྲག་འདུག ཅེས་ཆ་ལིས་སོམ་ཉི་དང་
བཅས་སྨྲས། དེ་ལྟར་བདག་ཉིད་ཀྱི་ཚོར་སྣང་དངོས་ལ་ཡིད་ཆེས་དགོས་སམ་ཡང་ན་ལྕམ་
ཆུང་གི་བསམ་འཆར་ལ་བརྩི་བཀུར་བྱེད་དགོས་མིན་ཐེ་ཚོམ་སྐྱེས།
དེ་ནས་ལེ་ཨོན་གྱིས་ཤུགས་རིང་ཞིག་འབྱིན་ནས་ན་རེ།
འདི་གར་ཚ་དུབ་ཆེ་བ་ལ་ཨང་ཟེར།
དངོས་གནས་ཚ་དུབ་ཀྱིས་ཤི་ས་རེད།
ཁྱེད་རང་སྤྲོ་པོ་མི་འདུག་གམ་ཞེས་བྷོ་ཝ་རིས་དྲིས།
མི་འདུག ང་དབུགས་སུབ་ཐེབས་གྲབས་བྱེད་དོ། །ང་ཚོ་འགྲོ་དང་།
སྐུ་ཞབས་ལེ་ཨོན་གྱིས་ངང་རིང་ནན་ཏན་གྱིས་ཁོ་མོའི་མཐའ་ཆགས་ཕར་ཆིན་
བརྒྱབ་པའི་སྟོད་ལྷེ་ཁོ་མོའི་དཔུང་པར་གཡོག་རོགས་བྱས། ཁོང་ཚོ་གསུམ་གྲུ་ཁར་སོང་
ནས་ཐོག་མེད་ཁོ་ཧྥེ་ཇ་ཁང་ཞིག་གི་སྒེའུ་ཁུང་གི་ཕྱི་རུ་བསྡད། ཁོ་ཚོ་དང་ཐོག་ཨི་མ་ཡི་
ནད་གཞིའི་སྐོར་བཤད། ཨི་མ་ཡིས་ཆ་ལི་ཡི་སྐད་ཆ་བར་མཚམས་ཡང་ཡང་བཅད་དེ་སྐུ་
ཞབས་ལེ་ཨོན་ཉོབ་ཀྱི་རེད་ཟེར། ལེ་ཨོན་གྱིས་སོ་སོ་རུ་ཨང་གི་ལས་གཉེར་ཁང་ཆེན་པོ་
དེ་ཡང་ནོ་མན་ཏེའི་འགན་ཞིག་ཏུ་ལོ་གཉིས་ལས་ཀ་བྱས་ཏེ་སྦྱོང་བརྡར་ཐོབ་ཐབས་བྱས།
བབ་སྒྲུབ་སྟངས་ཧྥ་རི་སི་དང་མི་འདྲ་བའི་སྐོར་བཤད། དེ་རྗེས་ཁོས་པེལ་ཐེ་དང་། ཨོ་མུའི་
ནང་མི་རྒན་གཞོན། གནས་མོ་ལེ་ཧྥང་སོ་ཝ་བཅས་ཀྱི་སྐོར་དྲིས། ཁྱོ་བོ་འཁྲིས་སུ་ཡོད་པས་
སྐད་ཆ་མང་པོ་ཞིག་བརྗོད་མི་བདེ་བའི་དབང་གིས་ཡུད་ཙམ་ལས་མ་སོང་བར་སྐད་ཆའི་བརྗོད་གཞི་རྫོགས།
མི་ལ་ལ་ཟློས་གར་གྲོལ་ནས་ལམ་ཟུར་ནས་འགྲོ་གིན་སྐད་ཆུང་ངུས་དབྱངས་ཟློས་
བྱེད། ལ་ལ་ནི་མགྲིན་པ་ཡངས་པོར་ཕྱེ་ནས་སྐད་ཡ་མ་གཟུགས་ཀྱིས། ཨེ་མ། ཡིད་དུ་
འོང་བའི་ལྷ་མོ། བདག་གི་ལེ་ཞི་ལགས་ཞེས་ཟློས་པར་བྱེད། དེས་ན་ལེ་ཨོན་གྱིས་རོལ་
དབྱངས་ཀྱི་སྐོར་བཤད། ཁོ་པ་ནི་ལས་ཞོར་གྱི་སྒྱུ་རྩལ་ལ་དད་མོས་ཡོད་མཁན་ཞིག་ཡིན་
ལུགས་དང་། གླུ་དབྱངས་མཁས་པ་ཐང་པེ་རི་ཉི་དང་། ལི་པི་ཉི། ཧྥི་ཤི་ཡ་ཉི། གྷི་རེ་སི་བཅས་
ཀྱི་འཁྲབ་སྟོན་ལྟ་མྱོང་བས་ཁོང་ཚོ་དང་བསྡུར་ན་ར་ཀེ་ཏི་སྐད་གདངས་གཞན་ལས་ལྷག་
པ་ཡོད་ནའང་གླེང་རིན་མེད་པ་ཞིག་རེད་ཟེར།
འོན་ཀྱང་ཕངས་པ་ཞིག་ལ། ཆ་ལིས་བཏུང་བྱ་གྲང་རྐྱང་ཧུབ་ཆུང་ངུས་འཐུང་
བཞིན་ཁོའི་སྐད་ཆ་ཤོད་མཚམས་བཅད་དེ་ན་རེ། གོ་ཐོས་ལ་ཁོང་གི་མཐའ་མའི་ལེའུ་
དེ་ཧ་ཅང་ངོ་མཚར་ལྡན་པ་ཞིག་རེད་ཟེར་ནའང་ང་ཚོ་བལྟས་མ་ཚར་གོང་ནས་ཕྱིར་ཐོན་
ཡོང་བ་རེད། ང་དབྱིངས་ལ་ཚུད་པའི་སྒང་ཡིན་ཟེར།
དངོས་སྦྱོང་སློབ་མ་ན་རེ། སྐྱོན་མེད། ཡུན་རིང་མི་འགོར་བར་ད་དུང་ཐེངས་གཅིག་
འཁྲབ་རྒྱུ་རེད་ཟེར། ཆ་ལིས་ཁོང་གཉིས་ཕྱི་ཉིན་ལོག་གི་ཡིན་ཟེར། ཆ་ལིས་ངོ་གདོང་
ལྕམ་ཆུང་ལ་ཕྱོགས་ཏེ་ཁྱེད་རང་སྐུ་རྐྱང་དེ་གར་བཞུགས་འདོད་ན་མ་གཏོགས། ངའི་ནོར་བུ་ཞེས་བཤད།
ཕོ་གཞོན་གྱི་བསམ་ཡུལ་ལས་འདས་པའི་གོ་སྐབས་ཁ་རྩར་འབྱོར་བ་མཐོང་སྐབས་
ཁོ་པས་ཆུ་མོའི་རླབས་དང་བསྟུན་ནས་སྐྱ་བ་རྒྱག་ཕྱོགས་བགྱིས་ཏེ་ར་ཅ་ཏེའི་མཐའ་
མཇུག་གི་ལེའུའི་ནང་གི་འཁྲབ་སྟོན་ནི་ངོ་མཚར་ཁྱད་དུ་འཕགས་པ་ཞིག་དང་འགྲན་ཟླ་
བྲལ་བ་ཞིག་ཡིན་ལུགས་སྨྲས། དེས་ན་ཆ་ལི་ཡིས་སེམས་ཐག་ཆོད་པོས།
“ཁྱེད་རང་རེས་གཟའ་ཉི་མར་ལོག་ན་འགྲིག དེ་རང་གྱིས། ཁྱེད་རང་གིས་བལྟས་
ཏེ་ཕན་ཐོགས་འདུག་སྙམ་ན་ཁྱེད་རང་བཞུགས་རྐྱང་གྱིས” ཟེར།
དེའི་ཚེ་གཡས་གཡོན་གྱི་སྐུ་མགྲོན་སྡོད་སའི་ཅོག་ཙེ་རིམ་པར་སྟོང་པར་གྱུར། ལག་
གཡོག་ཅིག་ཁུ་སིམ་མེར་ཁོ་ཚོའི་འགྲམ་དུ་ལངས་ཡོད་པས་རྩིས་རྒྱག་རན་པ་ཆ་ལིས་
རྟོགས་ནས་དངུལ་ཁུག་བཏོན། དངོས་སྦྱོང་སློབ་མས་བཏུང་བྱའི་རིན་པ་ཧབ་ཐོབ་བརྒྱབ་
ནས་སྤྲད་པ་མ་ཟད། ད་དུང་ལག་གཡོག་ལ་སྤྲོད་བྱེད་རྔན་པ་ཡང་མ་བརྗེད་པར་ལྕགས་
སྒོར་གཉིས་རྡོ་ཀ་མ་རུའི་ཁ་པང་གི་ཅོག་ཙེའི་སྟེང་ཐིང་སྒྲ་དང་བཅས་དབྱུགས།
བྷོ་ཝ་རིས་སྐད་ཤུགས་ཆུང་ངུས་ད་འཚེར་པོ་བྱས་སོང་། ཁྱེད་རང་ལ་ཐུགས་སུན་ཞུས་སོང་ཟེར།
སྤྲོ་སྣང་དང་བཅས་ལེ་ཨོན་གྱིས་ལག་པ་གཡུག་ཙམ་གྱིས་གནད་འགག་མེད་པའི་
བཟོ་བསྟན། དེ་ནས་ཞྭ་མོ་བླངས་ཏེ་ན་རེ།
ང་ཚོ་ཕྱི་ཉིན་ཆུ་ཚོད་དྲུག་པར་འཛོམས་དུས་ཡིན་ནོ་ཟེར།
ཆ་ལིས་སོ་སོ་སྡོད་ཁོམ་མེད་ལུགས་ཡང་བསྐྱར་བརྗོད། འོན་ཀྱང་ཨི་མ་ནི
འོན་ཀྱང་ཨི་མ་ཡིས་ངག་ལྡབ་ལྡིབ་ངང་དེ་ལྟར་བརྗོད་པ་དང་གད་མོ་ཞིག་
བགད་དེ་ངས་གསལ་པོ་ཤེས་མ་སོང་ཟེར།
སྐྱོན་མེད། ཁྱེད་རང་བསམ་བློ་ཐོངས་དང་། ནུབ་མོ་གཅིག་ཉལ་རྗེས་ག་རེ་བྱེད་དགོས་མིན་བསམ་བློ་འཁོར་གྱི་རེད།
དེ་ནས་བྷོ་ཝ་རིས་ཁོང་གཉིས་ལ་འགྲོ་རོགས་བྱེད་མཁན་ལེ་ཨོན་ལ་བརྗོད་དོན། ད་
ཆ་ཁྱེད་རང་ང་ཚོའི་ཕ་ཡུལ་དུ་བསླེབས་པས། དུས་ཚོད་ཁོམ་པ་ཡོད་དུས་ཁྱིམ་ལ་རྩེད་མོ་
རྩེ་བ་དང་ཟ་མ་སྟབས་བདེ་ཟ་བར་ཡོང་རྒྱུའི་རེ་བ་ཡོདཅེས་སྨྲས་
དངོས་སྦྱོང་སློབ་མས་ལས་གཉེར་ཁང་ལ་ཡུང་གྲོང་དུ་དོན་དག་ཡོད་པས་ཏན་ཏན་
ཡོང་རྒྱུའི་རྣམ་འགྱུར་བསྟན། དེ་ནས་སན་ཨེ་པོ་རང་མཆོད་ཁང་ཆེ་མོའི་སྲང་ཤུར་ནས་ཁ་
གྱེས་ཏེ་རང་སོའི་གནས་སུ་བཞུད། དེའི་ཚེ་མཆོད་ཁང་གི་དུས་བརྡའི་དྲིལ་བུ་ཐེངས་བཅུ་
གཅིག་དང་ཕྱེད་ཀ་བརྡུངས།

ལེའུ་གསུམ་པ།

གཅིག སྐུ་ཞབས་ལེ་ཨོན་ཁྲིམས་ལུགས་སྦྱོང་གི་ཡོད་ནའང་སྤྱིལ་ཁང་ཞབས་བྲོ་ཁངདུ་
མི་འགྲོ་བ་མ་ཡིན། དེ་གར་ད་དུང་ཞབས་བྲོ་འཁྲབ་མཁན་གཞོན་ནུ་མའི་དགའ་བསུ་
ཐོབ་ཅིང་། ཁོང་ཚོའི་མིག་ནང་དུ་ཁོ་སྟེར་བཟོ་དོད་པོ་ཞིག་ཏུ་སྣང་། ཁོ་ནི་སློབ་མའི་ནང་
གི་ཚུལ་དང་ལྡན་ཤོས་ཤིག་ལགས་ཏེ། མགོ་སྐྲ་རིང་པོ་མིན་ལ་ཐུང་ཐུང་ཡང་མིན་པ་དང་།
སློབ་དུས་གཅིག་གི་དངུལ་ཡོད་ཚད་ཟླ་སྟོད་ལ་གཏོར་མི་ཚར་ལ། དགེ་རྒན་དང་མཐུན་
སྣང་གཤིན་པོ་ཡོད། བྱུང་རྒྱལ་གྱི་བྱ་བ་ག་རེ་ཡིན་ནའང་ཚོད་རན་པོ་ཡོད་ཅིང་། བློ་ཁོག་
ཆུང་ལ་ངོ་ཚ་སྨིན་པ་ཞིག་རེད།
ཁོ་པ་ཁང་པའི་ནང་དུ་དཔེ་དེབ་ཀློག་པའི་དུས་སམ། དགོང་དྲོ་ལུ་ཙིམ་པོག་ལྡུམ་རའི་
ནང་གི་བྱང་ཆུབ་ལྗོན་ཤིང་གི་འོག་ཏུ་རྐུབ་བཙུགས་ནས་སྡོད་པའི་ཚེ། ཁོའི་ལག་ནང་གི་
ཁྲིམས་ལུགས་ཀྱི་དཔེ་དེབ་ས་ལ་ལྷུང་བའི་གནས་ཚུལ་ཡང་ཡང་ཐོན་པ་དང་། སེམས་ནང་
ཨི་མ་ཡི་སྣང་བརྙན་ལྷང་ལྷང་འཆར། འོན་ཀྱང་དེ་འདྲའི་དྲན་སེམས་དེ་རིམ་བཞིན་ཡལ་
བ་དང་། འདོད་གདུང་གསར་པས་འདོད་གདུང་རྙིང་པ་ཟིལ་གྱིས་མནན་ཡང་རྦད་དེ་རྩ་
མེད་དུ་སོང་མེད། ལེ་ཨོན་རེ་ཐག་ཆད་མེད་པར་རེ་བའི་ས་བོན་ཕྲ་མོ་ཞིག་རབ་རིབ་ཀྱི་མ་
འོངས་པའི་ལོ་ཟླའི་ནང་ཡོམ་ཡོམ་དུ་འགུལ་བཞིན་པ་དེ་ནི་ལྷ་སྒྲུང་ནང་གི་ངོ་མཚར་ཆེ་
བའི་ལྗོན་པའི་ཐོག་བཏགས་པའི་གསེར་མདོག་ཅན་གྱི་ཀུ་ཤུ་ཇི་བཞིན་ནམ་ཞིག་ཁ་ནང་
དུ་འཛུལ་སྲིད་པར་སྙམ།
ལོ་གསུམ་ཁ་བྲལ་རྗེས་ཀྱི་དེ་རིང་སླར་ཡང་ཐུག་འཕྲད་བྱུང་བས། ཁོའི་བརྩེ་དུང་གི་
མེ་རོ་བསྐྱར་དུ་གསོས། ཁོའི་སེམས་ལ་ཁོ་མོ་ངེས་པར་དུ་ལག་ཏུ་ལོན་པ་བྱེད་དགོས་བསམ།
དེའི་ཁར་རྒྱུན་པར་སྲས་སྐུ་ཞབས་འདྲ་བའི་སྐྱེ་བོ་དག་དང་མཉམ་དུ་འགྲོགས་པས་ངོ་
ཚའི་གོས་སྔ་ས་ནས་དོར་ཟིན། ཞིང་ཆེན་ནང་དུ་ལོག་སླེབས་རྗེས་འཇུར་རྩི་འོད་ཐིང་
ཐིང་བྱུག་པའི་ཀོ་འཇུར་གྱོན་ཏེ་སྣུམ་ནག་གཞུང་ལམ་ཐོག་འགྲོ་མ་མྱོང་བའི་མི་ལ་ཁོས་
མཐོང་ཆུང་བྱེད། གལ་ཏེ་བྲང་ཁར་གཟི་བརྗིད་རྟགས་མ་བཏགས་པ་དང་། ཕྱི་ལ་འགྲོ་དུས་
རང་བདག་ཤིང་རྟ་འཁོར་ལོ་ལ་སྡོད་རྒྱུ་ཡོད་པའི་གྲགས་ཅན་མི་སྣ་ཞིག་གི་གཟིམ་ཤག་གི་
ཚོམས་ཆེན་ནང་རྒྱན་གོས་འཕྱོར་པོ་མནབས་པའི་ཕ་རི་སིའི་གཞོན་ནུ་མ་ཞིག་གི་འཁྲིས་
སུ་ཡིན་ན། ཡ་ང་དགོས་པའི་དངོས་སྦྱོང་སློབ་མ་དེ་ཉམ་ཆུང་བྱིས་པ་ཞིག་ལྟར་དངངས་
ཞིང་འདར་བར་བྱེད་མོད། ད་ཆ་འདི་གར་ནི་རུ་ཨང་གི་གྲུ་ཁར་སྨན་པ་དཀྱུས་མ་ཞིག་གི་
ཆུང་མའི་མདུན་དུ་ཡིན་པ་དང་། སྔ་ས་ནས་ལམ་ལྷོངས་ཡོང་བར་གདེང་ཚོད་ཡོད་པས་
འཚེར་སྣང་དང་འཚབ་སྣང་ཅི་ཡང་མེད། སེམས་ནང་གི་གདེང་ཚོད་ནི་ཁོར་ཡུག་དང་
བསྟུན་ནས་འགྱུར་ལྡོག་ཡོང་ཞིང་། ཤོད་ཁང་གི་ཚོམས་ཆེན་ནང་སྐད་ཆ་ཤོད་སྐབས་དང་
སྟེང་ཁང་གི་གཟིམ་ཆུང་ནང་སྐད་ཆ་ཤོད་སྐབས་གཉིས་གཏན་ནས་མི་འདྲ། འབྱོར་པ་ཅན་
གྱི་བུད་མེད་ནི་ནང་གོས་འོག་ཏུ་དངུལ་ལོར་ལས་བཟོས་པའི་གོ་ཁྲབ་གྱོན་པ་ཇི་བཞིན་
ཁོང་ཚོའི་ལུས་བསྲུངས་ནས་ཡོད་པས་མི་གཞན་ཉེ་བར་བཅར་ཐབས་བྲལ།
ནུབ་དང་པོ་ལ་བྷོ་ཝ་རི་ཁྱོ་ཤུག་དང་སོ་སོར་གྱེས་རྗེས་ལེ་ཨོན་གྱིས་རྒྱང་རིང་པོ་ནས་
ཁོང་གཉིས་ཀྱི་རྗེས་དེད་དེ་ཁོང་གཉིས་རྒྱ་གྲམ་དམར་པོའི་མགྲོན་ཁང་ནང་འཛུལ་བ་
མཐོང་རྗེས་གཞི་ནས་ཁ་ཕྱིར་འཁོར་ཏེ་རང་གནས་སུ་ལོག དེ་ནུབ་མཚན་གང་ཉལ་ཁྲིའི་
ཐོག་ཨ་ལོག་རྒྱག་བཞིན་བྱ་སྤྱོད་གང་འདྲ་ཟེ་སྤེལ་མིན་ཐད་མནོ་བསམ་བཏང་།
ཉིན་གཉིས་པའི་ཞོགས་པ་ཆུ་ཚོད་ལྔ་པ་ཙམ་ལ་ཁོ་མགྲོན་ཁང་གི་ཤོད་ཁང་དུ་འབྱོར།
ཁོ་མགྲིན་པ་སྐམ་ཞིང་གདོང་གཤིས་སྐྱ་བོར་གྱུར། དེ་ནི་འདར་མ་ཞིག་གིས་བྱ་བ་ཞིག་རྩོམ་
པར་དམ་བཅའ་བརྟན་པོ་བཀོད་དང་མཚུངས།
ལག་གཡོག་ཅིག་གིས “སྐུ་ཞབས་བྷོ་ཝ་རི་བཞུགས་མི་འདུག” ཟེར།
ཁོ་ལ་མཚོན་ན་དེ་ནི་སྔ་ལྟས་བཟང་པོ་ཞིག་ཡིན་པས་ལམ་སེང་སྟེང་ཁང་དུ་སོང་། ཁོ་
སླེབས་པ་མཐོང་ནའང་ཁོ་མོ་ནི་འཚབ་འཚུབ་ཅི་ཡང་མེད་པ་མ་ཟད། ད་དུང་ཁོང་གཉིས་
ཀྱི་སྡོད་གནས་གར་ཡོད་ཤོད་རྒྱུ་མ་བྱུང་བར་དགོངས་པ་མ་ཚོམ་ཟེར།
“ལགས་སོ། །ཁྱེད་རྣམ་གཉིས་བཞུགས་གནས་ངས་ཚོད་དཔག་ཐུབ་བྱུང་། ལེ་ཨོན་གྱིས་དེ་ལྟར་སྨྲས།
ཚོད་དཔག་ཇི་ལྟར་བྱས་སམ།
ཁོས་འོལ་ཚོད་ཀྱིས་འདི་གར་ཡོང་བས་རྙེད་བྱུང་ཟེར། ཁོ་མོ་གད་མོ་ཤོར་བས་ཁོས་
ལམ་སེང་སོ་སོའི་ལྐུགས་རྟགས་ཡོ་བསྲང་བྱས་ཏེ་སྔ་དྲོ་གཅིག་རིང་གང་སར་བཙལ་བ་
དང་མགྲོན་ཁང་ཡོད་ཚད་ལ་སྐད་ཆ་དྲིས་རྗེས་གཞི་ནས་ཨི་མ་རྙེད་བྱུང་ཟེར། ཁོས་མུ་
མཐུད་དེ་ན་རེ། “འོ་ན་ཁྱེད་རང་བཞུགས་གཏན་འཁེལ་སོང་ངམ” ཟེར།
ཁོ་མོ་ན་རེ། “གཏན་འཁེལ་སོང་། འོན་ཀྱང་དངོས་གནས་བྱས་ན་དེ་འདྲ་མི་འོས་པ་
ཞིག་རེད། ལས་ཀ་མང་པོ་ཞིག་བྱ་རྒྱུར་ལུས་ཡོད། དངོས་ཡོད་འཚོ་བ་དང་མི་འཚམ་པའི་
བག་མེད་བྱེད་མི་འོས་པ་ཞིག་མ་རེད་དམ།”
“དེ་རང་རེད། ངས་ཀྱང་བསམ་ཤེས་ཐུབ་འུང་། ཁྱེད་རང་བུད་མེད་མིན་པས་ཁྱེད་རང་གིས་བསམ་ཤེས་མི་ཐུབ།”
འོན་ཀྱང་སྐྱེས་པ་ཕོ་ལའང་སྐྱེས་པ་ཕོའི་སེམས་ངལ་ཡོད་པས་ཁོང་གཉིས་ཀྱི་ཁ་
བརྡའི་ནང་དུ་མཚན་ཉིད་རིག་པའི་སྐོར་གྱི་གནད་དོན་དྲངས། ཨི་མ་ཡིས་འཇིག་རྟེན་གྱི་
བརྩེ་དུང་ནི་ཅི་འདྲའི་སྙིང་པོ་མེད་པ་དང་མི་སེམས་གསོན་སྦས་བཏང་བ་ཇི་ལྟའི་གཏན་
བྲལ་གྱི་སྐྱོ་གདུང་སྐོར་ཅི་དགར་གླེང་། རང་ཉིད་སོ་སོའི་རིན་ཐང་ངོམ་ཆེད་དམ། ཁོ་མོའི་
གདུང་བའི་རྣམ་འགྱུར་གྱིས་སོ་སོ་ལའང་ཤུགས་རྐྱེན་ཐེབས་ནས་ཕོ་གསར་དེས་ཁོ་པ་སློབ་
སྦྱོང་བྱེད་རིང་གི་ཡུལ་ཡུལ་པོའི་སྣང་བ་རྫོགས་མཐའ་མེད་ལུགས་བརྗོད། ཁྲིམས་ལུགས་
སློབ་སྦྱོང་བྱེད་མི་འདོད་པར་ཆེད་ལས་བསྒྱུར་བར་འདོད་ཚུལ་དང་། ཡུམ་ཆེན་གྱི་འཕྲིན་
ཡིག་འབྱོར་རིམ་བཞིན་ཁོ་ལ་སེམས་ཀྱི་སྡུག་བསྔལ་བཟོས་ལུགས་སྨྲས། ཁོ་གཉིས་ཀྱིས་
སེམས་ཀྱི་སྡུག་བསྔལ་གྱི་འབྱུང་ཁུངས་དབྱེ་ཞིབ་བྱས་ཤིང་། ཇི་ཙམ་བཤད་པ་དེ་ཙམ་ཟབ་
ཏུ་འགྲོ་བ་དང་། དེ་ཙམ་ཕན་ཚུན་གསང་བ་མེད་པས་སེམས་ཤུགས་ཇེ་ཆེར་འཕེལ། སྐབས་
འགར་སེམས་ནང་གི་སྐད་ཆ་ཡོད་ཚད་བརྗོད་ལ་ཉེ་བའི་ཚེ་གློ་བུར་དུ་ཐབས་མཁས་པོས་
སྐད་ཆ་གཞན་ཞིག་ལ་གཡོལ་ཐབས་བྱེད། རུ་ཏོ་ཧྥུ་དང་ཉེ་འདྲིས་བྱས་ཚུལ་ཁོ་མོས་ཚིག་
གཅིག་མ་སྨྲས། ཁོས་ཀྱང་ཁོ་མོ་རེ་ཞིག་བརྗེད་ཚུལ་གསང་།
དེའི་ཚེ་ཞབས་བྲོའི་མཚན་ཚོགས་གྲུབ་རྗེས་གཞོན་ནུ་མ་དེ་དག་དང་དགོང་ཟས་
མཉམ་དུ་ཟས་སྐོར་ཁོས་དྲན་མི་སྲིད་ལ། ཁོ་མོས་ཀྱང་དེ་སྔོན་ནམ་ཞོགས་པ་ནས་རྩྭ་ཐང་
བརྒྱུད་དེ་ཟུར་བསྟེན་སྙིང་སྡུག་གི་གཞིས་ཀར་ཁོ་དང་འགབ་མཐུན་བྱས་པའི་གནས་ཚུལ་
དྲན་མི་སྲིད། ཁྲོམ་གཞུང་གི་སྐད་ཅོར་ཁོ་གཉིས་ཀྱིས་ཐོས་མི་ཐུབ། ཁང་པ་ཆུང་དྲགས་
ཐག་ཆོད་ནས་ཡུལ་ཡུལ་པོའི་སེམས་པ་གཉིས་རུབ་རུབ་བཟོ་བ་ལྟར་དུ་སྣང་། ཨི་མ་ཡི་
ལུས་ལ་ཤུར་རིས་འབུར་ཐོན་གྱི་ཞོགས་པའི་ཕྱི་གོས་མནབས། ལྟག་ཁུང་སྒྲོམ་ལྡན་རྐུབ་
སྟེགས་ཀྱི་རྒྱབ་བསྙེས་ལ་བསྙེས། རྒྱབ་ངོས་ཀྱི་གྱང་ལ་སྦྱར་བའི་གྱང་རས་སེར་པོ་དེ་ནི་ཁོ་
མོའི་རྒྱབ་ཡོལ་ཞིག་ལྟར་སྣང་། ཤེལ་ཀོའི་མེ་ལོང་ནང་ལས་ཡ་འགྲམ་གཉིས་ལ་དམ་པོར་
འབྱར་བའི་སྐྲ་ལོ་ནག་པོ་དང་སྐྲ་ལོའི་དབྱེ་མཚམས་དཀར་པོ། རྣ་ཅོག་གི་རྩེ་མོ་སྐྲ་ལོའི་
འོག་ནས་མངོན་པ་བཅས་གསལ།
ཨ་ཙི། དགོངས་པ་མ་ཚོམ། ངས་འདི་ལྟར་རང་གི་སྡུག་བསྔལ་ཁོ་ན་བཤད་དེ་ཁྱེད་
རང་ལ་སུན་སྣང་བཟོ་སྲིད་ཅེས་ཨི་མ་ཡིས་ག་ནས་ག་ནས།
ཁོ་མོས་མུ་མཐུད་དེ་གལ་ཏེ་ཁྱེད་རང་གིས་ངའི་བསམ་འདུན་ཡོངས་རྫོགས་རྟོགས་
ན་འགྲིག་སོང་ཞེས་ཁང་པའི་གནམ་བཅལ་ལ་ལྟ་བཞིན་སྨྲས་པ་དང་། མིག་ཆུ་ཐིགས་པ་གཅིག་ལྷུང་།
ཨུ་ཧུ། བདག་ཀྱང་དེ་ལྟར་ལགས། བདག་ཀྱང་སེམས་སྡུག་ལྷག་པར་ཆེ། བདག་
རྟག་པར་ཕྱི་ལ་ཉོབ་མདངས་དང་བཅས་གཙང་འགྲམ་ནས་སྐྱོ་བསང་ལ་སོང་སྟེ་མི་ཚོགས་
ཀྱི་སྐད་ཅོར་ཁྲོད་དུ་སེམས་ཀྱི་གདུང་བ་ཡལ་ཐབས་བྱེད་ནའང་དེ་ཉིད་སྔར་བཞིན་འདོར་
ཐབས་མེད་པར་བདག་གི་སེམས་པ་མནན། ལམ་ཆེན་གྱི་ཟུར་དུ་རི་མོའི་ཚོང་ཁང་ཞིག་
ཡོད་པ་དེའི་སྒེའུ་ཁུང་གི་ནང་དུ་ཨི་ཐ་ལིའི་རིག་རྩལ་ལྷ་མོའི་རི་མོ་ཆེན་པོ་ཞིག་བཀལ་
ཡོད། ཁོང་གི་ལུས་ལ་ཕྱི་གོས་ལྷུག་ལྷུག་ཅིག་མནབས། འདྲེན་བྱེད་རི་བོང་ཅན་ལ་གཅེར།
ལྷུག་པར་གློད་པའི་དབུ་སྐྱེས་ཐོག་དྲན་སེམས་མཚོན་པའི་རྩྭའི་ཡལ་ག་ཞིག་གཟེར་ཡོད།
རྒྱུ་མཚན་ཅི་ཞིག་གིས་ཡིན་པ་ཆ་མི་འཚལ་ཡང་ཁོ་བོ་དེའི་མདུན་དུ་ཡང་ཡང་དྲངས་
ནས་ཆུ་ཚོད་གཅིག་གཉིས་སྡོད་དགོས་ཀྱི་འདུག་ཅེས་དང་།
དེ་ནས་ཁོས་སྐད་གདངས་འདར་སིག་སིག་ངང་།
ལྷ་མོ་དེ་ཁྱེད་རང་འདྲ་པོ་འདུག་ཟེར།
ལྕམ་ཆུང་བྷོ་ཝ་རི་གད་མོ་སྐུང་མི་ཚུགས་པས་ངོ་གདོང་ཕྱིར་གཅུས་ཏེ་སོ་སོའི་བཞིན་
ལས་མངོན་པའི་དགོད་འཛུམ་ཁོས་མ་མཐོང་བ་བྱས།
ཁོས་མུ་མཐུད་དེ་བརྗོད་དོན། ངས་རྟག་ཏུ་བྱེད་རང་ལ་འཕྲིན་ཡིག་བྲིས། བྲིས་ཟིན་
རྗེས་དབྲལ་བར་བྱས།
ཁོ་མོས་སྔར་བཞིན་ཁ་མ་གྲག་པས་ཁོས་མུ་མཐུད་དེ་བརྗོད་དོན། ནམ་ཞིག་ཁྱེད་
ཉིད་མཇལ་བའི་གོ་སྐབས་ཤིག་ཡོང་ངེས་སྙམ་ངས་སྟོང་བསམ་འཆང་བ་དང་། ཁྲོམ་ལམ་
གྱི་ཟུར་ནས་ངས་རྟག་ཏུ་མི་གཞན་དག་ཁྱེད་རང་དང་ནོར་བ། ཤིང་རྟ་འཁོར་ལོའི་སྒེའུ་
ཁུང་ནང་ལས་ལྷབ་ལྷུབ་ཏུ་གཡོ་བའི་ཁ་དཀྲིས་སམ་མགོ་རས་མཐོང་བའི་ཚེ་དེ་ནི་ཁྱེད་
རང་གི་རེད་སྙམ་སྟེ་དེའི་རྗེས་ནས་འདེད་འགྲོ་ཡི་ཡོད།
ཁོ་མོས་ཁོ་སྐད་ཆ་མུ་མཐུད་ཤོད་དུ་འཇུག་པ་ལས་བར་དུ་མི་འཚང་བའི་ཐག་བཅད།
ཁོ་མོ་ལག་པ་གཉིས་བྲང་ལག་བཅས། འདྲེན་བྱེད་ཟུང་ཐུར་དུ་ཕྱོགས་ནས་སོ་སོའི་འདྲུད་
ལྷམ་ཐོག་གི་མེ་ཏོག་ཕར་ཆིན་ལ་ཅེར། རྐང་པའི་མཛུབ་མོ་གོས་ཆེན་གྱི་ལྷམ་ནང་འགུལ་
ཙམ་འགུལ་ཙམ་བྱས། མཐར་ཁོ་མོས་ཤུགས་རིང་ཞིག་འཐེན་ཏེ་ན་རེ།
“བློ་ཕམ་ཤོས་ནི་ང་ལྟ་བུ་མི་ཚེ་གཅིག་སྟོང་ཟད་དུ་སོང་བ་དེ་མ་རེད་དམ། གལ་ཏེ་
རང་གི་སྡུག་བསྔལ་གྱིས་མི་གཞན་ལ་བདེ་བ་ཕྲན་བུ་སྐྲུན་ཐུབ་ན་རང་ངོས་ཀྱི་བློས་གཏོང་
ལའང་སེམས་གསོ་ཕྲན་བུ་ཐོབ་ཐུབ།”
ཁོས་ཀུན་སྤྱོད་བཟང་པོ་དང་། འགན་འཁྲི། སྐད་གྲགས་མེད་པའི་ལེགས་སྐྱེས་བཅས་
ལ་བསྔགས་པ་བརྗོད་པ་དང་། ཁོ་པ་རང་ཉིད་ཀྱང་གང་རུང་གི་ཆེད་དུ་ལེགས་སྐྱེས་འབུལ་
བར་འདོད་ཀྱང་གོ་སྐབས་མེད་ལུགས་བརྗོད།
ཁོ་མོ་ན་རེ། “བདག་ནི་སྨན་ཁང་ནང་དུ་ནད་པར་གཡོག་རྒྱུག་མཁན་བཙུན་མ་
ཞིག་བྱེད་འདོད་ལྷག་པར་ཆེ།”
ཨུ་ཧུ། སྐྱེས་པ་ཕོ་ལ་བླ་ན་མེད་པའི་འགན་འཁྲི་བསྒྲུབ་བསྐལ་མེད། ཁོ་བོ་ལ་ནི་གང་
དུའང་བླ་ན་མེད་པའི་བྱ་གཞག་རྙེད་ཐབས་བྲལ། སྨན་པ་འདྲ་བྱས་ན་མ་གཏོགས་
ཁོས་མུ་མཐུད་དེ་སྨྲས།
ཨི་མ་ཡིས་དཔུང་པ་རོང་ཙམ་བྱས་པ་དང་ཁོའི་སྐད་ཆའི་བར་དུ་འཚངས་ནས་རང་
ཉིད་ཁ་སྔོན་ནད་ལྕི་པོ་ཞིག་ཕོག་ནས་ཧ་ལམ་འཆི་གྲབས་བྱས་ཀྱང་བློ་ཕངས་པ་ཞིག་ལ་
འཆི་མ་ཐུབ། གལ་ཏེ་དེ་དུས་འཆི་ཡོད་གྱུར་ན་ད་གཟོད་སེམས་ཀྱི་གདུང་བ་འདི་འདྲ་
མྱོང་མི་དགོས་ཟེར། ལེ་ཨོན་གྱིས་ལམ་སེང་དེར་མཐུད་ནས་ཁོ་ཡང་དུར་སའི་ནང་གི་ལྷིང་
འཇགས་ལ་ཡིད་སྨོན་འཆོར་ལུགས་དང་དགོང་མོ་ཞིག་ཐ་ན་ཁ་ཆེམས་ཡི་གེའི་ནང་ཁོ་
པ་དུར་འཇུག་བྱེད་སྐབས་ཨི་མ་ཡིས་ཁོ་ལ་སྤྲོད་མྱོང་བའི་དར་སི་ལས་གྲུབ་པའི་ཤུར་མའི་
ཨ་ཅོར་གྱིས་ཁོའི་ཕུང་པོ་བསྒྲིལ་རྒྱུའི་ཁ་ཆེམས་བཞག་ལུགས་སྨྲས། ཁོང་གཉིས་ཀས་བློས་
བསླངས་པའི་གནས་ཚུལ་རེ་རྩོམ་བཟོ་བྱས་ཏེ་འདས་ཟིན་པའི་འཚོ་བ་ཅི་འདྲ་བསམ་
ན་དེ་འདྲ་རེ་བཟོས། སྐད་ཆ་ནི་བཙིར་གནོན་འཕྲུལ་འཁོར་དང་འདྲ་བས་བརྩེ་དུང་གི་
བརླན་བཤེར་ཡང་རྒྱུན་ཆད་མེད་པར་ཐོན། ཁོས་རྟོགས་བཟོ་བྱས་པའི་ཨ་ཅོར་སྐོར་གྱི་སྐད་
ཆ་ཉན་རྗེས་ཁོ་མོ་ན་རེ།
དེ་ཅིའི་ཕྱིར་ཞེས་དྲིས། ཁོས་ནེམ་ནུར་ཕྲན་ཙམ་བྱས་རྗེས་སྨྲས་པར།
དེ་ནི་བདག་ཁྱེད་རང་ལ་སེམས་ཤོར་བས་ལགས།
མཐར་བདག་ཉིད་འགག་སྒོ་དེ་ལས་གྲོལ་བས་ལེ་ཨོན་གྱི་སེམས་ནང་སྤྲོ་སྣང་འཕེལ།
ཁོས་ཨི་མ་ཡི་རྣམ་འགྱུར་ལ་ཟུར་མིག་བལྟས།
ཁོ་མོའི་བཞིན་རས་ནི་སྤྲིན་ནག་རླུང་གིས་གཏོར་བའི་ནམ་མཁའི་དཔེར་སོང་བ་དང་།
མཐིང་མདོག་གི་འདྲེན་བྱེད་ནང་གི་གདུང་བའི་གྲིབ་མ་སྟུག་པོ་གཙང་དག་ཡལ། བཞིན་
རས་ཐོག་དེ་མ་ཐག་སྤྲོ་སྣང་གི་རྣམ་པས་ཁེངས།
ཁོས་རེ་སྒུག་བྱས་ནས་བསྡད། ཁོ་མོས་མཐར་སྨྲས་པ།
ངས་སྔ་ས་ནས་དེ་འདྲ་བསམ་བྱུང་སྔར་སོང་གི་འཚོ་བ་དུམ་བུ་དེའི་དགའ་
སྐྱོའི་གནས་ཚུལ་སྐད་ཆ་ཚིག་གཉིས་ཀྱིས་ཕྱོགས་སྡོམ་བྱས། ཁོ་གཉིས་ཀྱིས་དེ་སྔའི་དོན་
དག་ཆུང་ཙག་མང་པོ་ཞིག་གི་སྐོར་གླེང་སྐབས་ཁོས་ཨི་མ་ཡི་སྡོད་ཁང་ནང་གི་ལྕགས་
སྐུད་བཏང་བའི་སྒྲོམ་སྐྱོར་དང་། ཁོ་མོས་གྱོན་མྱོང་བའི་ཕྱུ་པ། ཁོ་མོའི་གཟིམ་ཆུང་ནང་གི་
འཛིན་ཆས། ཁོ་མོའི་ཁང་པ་ཧྲིལ་པོ་དྲན་གསོས།
ང་ཚོའི་མེ་ཏོག་དབང་ལག་དེ་གང་འདྲ་འདུག་གམ།
ན་ནིང་དགུན་ཁ་འཁྱགས་ནས་ཤི་སོང་།
ཨ་ཧོ། ངའི་ཡིད་ལ་རྟག་པར་དེ་འཁོར་ཡོང་། དེའི་དུས་སུ་དགུན་དུས་ཀྱི་ཞོགས་
པའི་ཉི་འོད་ཁྱེད་རང་གི་སྒེའུ་ཁུང་ཁྲ་ཡོལ་ལ་ཕོག་པའི་ཚེ། ཁྱེད་རང་གི་འཇམ་ཤ་དོད་
པའི་ལག་ངར་གཉིས་མེ་ཏོག་གི་ཁྲོད་དུ་ཕར་འགྲོ་ཚུར་འགྲོ་བྱེད་པ་མཐོང་རྒྱུ་ཡོད། སྐབས་
དེའི་རྣམ་པ་རྟག་ཏུ་ངའི་དྲན་ཤེས་ཀྱི་མེ་ལོང་ངོས་ལ་འཆར་ཡོང་གི་འདུག
གྲོགས་པོ་ཁྱེད་རང་སྙིང་རྗེ་ཞེས་ཁོ་མོས་ལག་པ་ཁོའི་ཕྱོགས་སུ་བརྐྱངས། ལེ་ཨོན་
གྱིས་མྱུར་སྟབས་སུ་ཁོ་མོའི་ལག་པ་ལ་འོ་ཞིག་སྦྱར། དབུགས་རིང་པོ་ཞིག་རྔུབ་རྗེས་མུ་མཐུད་ན་རེ།
སྐབས་དེ་དུས་ང་ནི་ཁྱེད་རང་གི་སྨྲ་བསམ་བརྗོད་མི་ཤེས་པའི་ཡིད་དབང་འཕྲོག་
ཤུགས་ཤིག་གི་དབང་དུ་ཤོར་ནས་བདག་རང་དབང་མེད་པར་གྱུར། དཔེར་ན་ཐེངས་ཤིག་ང་
ཁྱེད་རང་གི་གཟིམ་ཤག་ཏུ་འགྲོ་སྐབས། ཨ་ཅང་ཅང་། དེ་ཁྱེད་རང་གིས་བརྗེད་ཟིན་ངེས།
“བརྗེད་མེད། ཁྱེད་རང་མུ་མཐུད་བརྗོད་དང” ཁོ་མོས་དེ་ལྟར་སྨྲས།
“ཁྱེད་རང་ཚོམས་ཆེན་ནང་གི་སྐས་ཀ་བབས་ཟིན་ནས་ཕྱི་ལ་ཐོན་རྩིས་བྱེད་ཀྱི་
འདུག ད་དུང་མེ་ཏོག་སྔོན་པོ་སིབ་སིབ་བརྒྱབ་པའི་ཞྭ་མོ་ཞིག་གྱོན་འདུག ཁྱེད་རང་གིས་
ང་མ་བོས་ཀྱང་ང་ནི་རང་དབང་མེད་པར་ཁྱེད་རང་གི་རྗེས་དེད་དེ་ཡོང་བ་ཡིན། འོན་ཀྱང་
ང་རང་སོ་སོའི་གླེན་རྟགས་ལ་སྣང་བ་ཆེ་རུ་ཆེ་རུ་སོང་ནའང་ངས་ཁྱེད་རང་གི་རྗེས་ནས་
མུ་མཐུད་དེད། དེ་དུས་ཐག་ཉེ་པོ་བཅར་མི་ཕོད་ལ་རྒྱང་ཁད་རིང་པོ་ཡང་གཅོད་མི་འདོད།
ཁྱེད་རང་ཚོང་ཁང་ཞིག་ནང་འཛུལ་རྗེས་ང་ཁྲོམ་གཞུང་དུ་བསྡད་དེ་སྒེའུ་ཁུང་གི་ཕྱི་ནས་
ཁྱེད་རང་ལག་ཤུབས་ཕུད་ནས་ཚོང་སྒྲོམ་འགྲམ་དུ་དངུལ་ལོར་རྩི་བར་བལྟས། དེ་རྗེས་
ཁྱེད་རང་ལྕམ་སྐུ་དྷུ་ཝ་ཞིའི་གཟིམ་ཤག་གི་སྒོ་ཁར་སླེབས་པ་དང་སྒོ་དྲིལ་གྱི་ཐག་པ་འཐེན།
སྒོ་མོ་ཕྱེ་རྗེས་ཁྱེད་རང་ཡར་འཛུལ་བ་དང་ལམ་སེང་སྒོ་བརྒྱབ་སོང་། བདག་ནི་གླེན་པ་
ཞིག་དང་འདྲ་བར་ལྗིད་ཏིག་ཏིག་གི་སྒོ་མོའི་ཕྱི་ལ་ལངས་ནས་བསྡད་པ་ཡིན” ཟེར།
སྐད་ཆ་དེ་དག་ཉན་སྐབས་ལྕམ་ཆུང་བྷོ་ཝ་རིའི་སྣང་བར་རང་ཉིད་འདི་ལྟར་རྒས་
འདུག་ཨང་སྙམ། སྔར་སོང་གི་གནས་ཚུལ་དེ་དག་དྲན་གསོ་བྱེད་པའི་ཚེ་ཁོ་མོའི་འཚོ་
བ་རྒྱ་བསྐྱེད་པར་བྱས་པ་དང་། བརྩེ་དུང་གི་ཆུ་གཏེར་ཞིག་གྲུབ་ནས་དེའི་ཐོག་བསྐྱར་དུ་
བཞུད་བཞིན་པ་ལྟར་སྣང་། ཁོ་མོས་མིག་ལྤགས་ཟིམ་ཟིམ་ངང་།
ཏག་ཏག་རེད། དེ་འདྲ་ཞིག་དྲན་ནོ་དེ་འདྲ་ཞིག་དྲན་ནོ་ཞེས་ཡང་ཡང་བཟློས།
པུ་ཝ་ཧྲེན་ཁུལ་གྱི་ཞག་སྡོད་སློབ་གྲྭ་དང་། མཆོད་ཁང་། འགྲུལ་པ་མེད་པའི་འགྲུལ་
ཁང་བཅས་ནས་ཆུ་ཚོད་བརྒྱད་པ་ཟིན་པའི་དྲིལ་བརྡ་གྲག ཁོ་གཉིས་སྐད་ཆ་ཤོད་
མཚམས་བཞག འོན་ཀྱང་ཕན་ཚུན་ཅེར་ནས་ལྟ་རེས་བྱེད་པའི་ཚེ་ཀླད་པའི་ནང་སྔར་
བཞིན་སྐད་སྒྲ་ཆུང་ཆུང་ཞིག་གྲག་བཞིན་ཡོད་ཅིང་། དེ་ཡང་སྒྲ་ལྡན་གྱི་དངོས་པོ་ཞིག་ཕན་
ཚུན་ཕུར་ཚུགས་སུ་ལྟ་བཞིན་པའི་འདྲེན་བྱེད་ཀྱིས་ཕ་རོལ་པོའི་སེམས་ཀྱི་ནང་དུ་སྐྱེལ་བ་
ལྟར་སྣང་། ཁོ་གཉིས་ལག་གདང་སྦྲེལ་ནས་འདས་པ་དང་། མ་འོངས་པ། དྲན་གསོ། ཕུགས་
བསམ་བཅས་གཞི་གཅིག་ཏུ་བསྲེས་ནས་མཛེས་སྡུག་ཡིད་དབང་འཕྲོག་པའི་བརྩེ་དུང་
ཞིག་ཏུ་གྲུབ། གྱང་ལྡེབས་སུ་འཕོས་པའི་མཚན་མུན་ཇེ་སྟུག་ནས་ཇེ་སྟུག་ཏུ་གྱུར། གྱང་
ལྡེབས་ཀྱི་ལྕགས་བརྐོས་ཚོན་ལྡན་རི་མོ་བཞི་ཡོད་པ་ཁོ་ན་ནས་འོད་ཆེམ་ཆེམ་འཕྲོ། རི་
མོའི་ནང་གི་ཡུལ་ལྗོངས་དང་རི་མོའི་གཤམ་དུ་ཡོད་པའི་ཧྥ་རན་སིའི་ཡི་གེ་དང་སི་ཕེན་
གྱི་ཡི་གེའི་གསལ་བཤད་མུན་གྲིབ་ཁྲོད་ཡལ་ནས་གསལ་པོ་མི་མངོན། ཡར་མར་འཐེན་
ཆོག་པའི་སྒེའུ་ཁུང་ནས་ཕྱི་ལ་ལྟ་བའི་ཚེ། གཏོར་གཟུགས་ཀྱི་ཁང་ཀླད་མུན་པའི་བླ་བྲེས་
བཀབ་པའི་མཁའ་དབྱིངས་བརྟོལ་ནས་ཡོད་པ་ཙམ་ལས་མཐོང་རྒྱུ་མེད།
ཁོ་མོ་ཡར་ལངས་ཏེ་ཤུར་སྒམ་སྟེང་དུ་ལཱ་སྒྲོན་གཉིས་སྤར་རྗེས་རང་འཇགས་བསྡད།
ལེ་ཨོན་ན་རེ། ལགས་ག་རེ། ཁོ་མོ་ན་རེ། ལགས་ག་རེ།
ཁོས་སྐད་ཆའི་སྣེ་ཇི་ལྟར་མཐུད་ཐབས་མནོ་བསམ་གཏོང་བཞིན་པའི་ཚེ་ཨི་མ་ན་རེ།
ད་བར་དུ་མི་སུ་ཞིག་གིས་ཀྱང་སེམས་ནང་གི་སྐད་ཆ་དེ་འདྲ་ཤོད་མ་མྱོང་བ་ག་རེ་
ཡིན་ནམ་ཞེས་དྲིས།
དངོས་སྦྱོང་སློབ་མས་མགྲིན་པ་གཟེངས་སུ་བསྟོད་ནས་ན་རེ། གང་ཟག་གི་རྒྱུད་ལ་
འཇགས་པའི་གཤིས་ཀ་ནི་རྟོགས་དཀའོ་ཞེས་བརྗོད། ཁོས་ཁོ་མོ་མཐོང་བ་ཙམ་གྱིས་བརྩེ་
དུང་གི་དྲ་རྒྱར་ཚུད། གལ་ཏེ་གོ་སྐབས་འགྲིག་ན་ཁོ་གཉིས་སྔ་ཙམ་མཉམ་འཛོམས་བྱུང་
ནས་འགྲོལ་ཐབས་མེད་པའི་ལས་འགྲོའི་མདུད་པ་དམ་པོ་ཐེབས་ཐུབ་སྟེ། དེའི་ཚེ་བདེ་
སྐྱིད་ལྡན་པའི་འཚོ་བ་སྐྱེལ་ཆོག་གི་རེད་ཨང་སྙམ། འོན་ཀྱང་དེ་ནི་མི་སྲིད་པ་ཞིག་ཏུ་
འཁུམས་པས་ཁོ་པ་རེ་མེད་སྤོབས་མེད་དུ་གྱུར།
ཁོ་མོ་ན་རེ “སྐབས་འགར་ངས་ཀྱང་དེ་ལྟར་བསམ་བློ་འཁོར་མྱོང” ཟེར།
ལེ་ཨོན་གྱིས་སྐད་ཤུགས་ཆུང་ངུས་ཅི་འདྲའི་ཡིད་དུ་འོང་བའི་རྨི་ལམ་ཞིག་རེད་ཨང་ཟེར།
ཁོས་ཁོ་མོའི་དཀར་ལ་རིང་བའི་སྐེད་རགས་ཀྱི་སྣེ་འཛར་སྔོན་པོ་ལག་པས་དལ་བུས་
འཕུར་བཞིན་དུ་མུ་མཐུད་བརྗོད་དོན།
ང་གཉིས་ཡང་བསྐྱར་འགོ་ནས་བརྩམས་ན་མི་འགྲིག་གམ།
ཁོ་མོ་ན་རེ། “འགྲིག་གི་མ་རེད་གྲོགས་པོ་ལགས། ང་ལོ་རྒན་ཐག་ཆོད་པ་རེད། ཁྱེད་
རང་ད་དུང་ལོ་ཆུང་ཆུང་རེད། ང་ལ་ལྟོགས་སླ་མ་བྱེད། ཁྱེད་རང་ལ་བུ་མོ་གཞན་དག་གིས་
བློ་ཁ་གཏོད་སྲིད་ལ། ཁྱེད་ཀྱིས་ཀྱང་བུ་མོ་གཞན་ལ་བློ་ཁ་གཏོད་ངེས།”
“ཁྱེད་རང་ལ་གཏད་པ་ཇི་བཞིན་ཡོང་བ་དཀའ” ཞེས་ཁོས་སྐད་བརྒྱབ།
“ ཁྱེད་རང་བྱིས་བློ་ཅན་རང་རེད། ཆོ་མེད་པོ། ང་ཚོ་རིག་པ་དྭངས་གསལ་ཡོད་
དགོས། ངའི་ཁ་ལ་ཉོན་ཅིག” ཁོ་མོས་ཁོང་གཉིས་དབར་ལ་མཛའ་གཅུགས་ཀྱི་སྐོར་གླེང་
ཐབས་བྲལ། དེ་ལས་སྔོན་ཆད་ལྟར་གཅེན་མོ་དང་གཅུང་པོ་ཇི་བཞིན་གྱི་མཛའ་གྲོགས་
འབྲེལ་བ་རྒྱུན་བསྐྱངས་ན་ལེགས་ཞེས་བསྟན།
ཁོ་མོའི་སྐད་ཆ་དེ་སེམས་ནང་གི་སྐད་ཆ་ཡིན་ནམ།
ཨི་མ་སོ་སོས་ཀྱང་གསལ་པོ་ཞིག་བརྗོད་ཚོད་མི་ཐིག
དེ་ལྟ་བུའི་བསླུ་བྲིད་ཀྱིས་ཁོ་མོ་ཡིད་དབང་རབ་ཏུ་འཕྲོག་ལ། བསླུ་བྲིད་དེ་ལ་བག་
ཟོན་བྱེད་དགོས་པའང་རྟོགས། ཁོའི་འདར་སིག་སིག་གི་ལག་པས་ཁོ་མོའི་ལག་པར་བྱུག་
བྱུག་བྱེད་པར་བརྩམས་པའི་ཚེ། ཁོ་མོས་སྙིང་རྗེའི་ཉམས་ཀྱིས་གཞོན་ནུ་དེ་ལ་ལྟ་བཞིན་
དལ་བུས་ཕར་ཕུད།
ཨ་ཙི། དགོངས་པ་མ་ཚོམ་ཞེས་ཁོས་ལག་པ་ཚུར་སྐུམ།
དེ་ལྟ་བུའི་དཔའ་ཞུམ་པའི་རྣམ་འགྱུར་ལ་ཨི་མ་ཅུང་སྐྲག་སྣང་སྐྱེས། ཁོ་མོ་ལ་མཚོན་
ན། དེ་ནི་རུ་ཏོ་ཧྥུས་བློ་ཁོག་ཆེན་པོས་ལག་པ་བརྐྱངས་ཏེ་ཁོ་མོ་པང་དུ་འདེབས་པ་ལས་
ཀྱང་ཉེན་ཁ་ཆེ་བ་ཞིག་ཏུ་གོ ། ཁོ་མོའི་མིག་ནང་དུ་ཁོ་ལས་མཛེས་པའི་སྐྱེས་པ་ཞིག་ད་
བར་མཐོང་མ་མྱོང་། ཁོའི་ཕྱིའི་རྣམ་འགྱུར་ལས་མི་སེམས་ལ་བབ་པའི་ཟོལ་མེད་ཀྱི་ལྷག་
བསམ་མཚོན། ཁོའི་གཞུ་ལྟར་གུག་པའི་སྨིན་མ་ཐུར་དུ་འཕྱང་། ཁོའི་འཇམ་ཞིང་མཉེན་
པའི་ངོ་ལྤགས་དམར་རྐྱང་ཆགས། ཁོ་མོའི་སེམས་ལ་དེ་ནི་ཁོ་མོའི་ལུས་བདག་ཏུ་བཟུང་
བར་འདོད་པའི་གདུང་བ་མེ་ལྟར་འབར་བས་རེད་སྙམ། དེ་མར་ཨི་མ་ཡི་ཡིད་ལ་འགོག་
ཐབས་མེད་པའི་འདོད་གདུང་དྲག་པོ་ཞིག་འཕེལ་བས་ཁོའི་ངོ་གདོང་ལ་འོ་ཞིག་སྦྱོར་བར་
འདོད། འོན་ཀྱང་མོས་ངོ་གདོང་གཞོགས་གཅིག་ལ་བསྒྱུར་ནས་ཆུ་ཚོད་ལ་བལྟས།
ཁོ་མོ་ན་རེ། འོ་ཙི་དཔེ་ལ། ཕྱི་པོ་འདི་འདྲ་ཆགས་འདུག ང་གཉིས་རྦད་དེ་སྨྲ་བ་ལ་
མགོ་གཡེང་བ་རེད་ཟེར།
ཁོ་མོའི་སྐད་ཆའི་གོ་དོན་རྟོགས་པས་ཁོ་ཡར་ལངས་ཏེ་སོ་སོའི་ཞྭ་མོ་བླངས།
ངའི་ཟློས་གར་ལྟ་རྒྱུ་ཡང་བརྗེད་པ་རེད། སྙིང་རྗེ་དགོས་པའི་བྷོ་ཝ་རིས་ང་ཟློས་
གར་ལྟ་ཆེད་བཞག་པ་རེད། ཟམ་ཆེན་ཁྲོམ་གཞུང་གི་སྐུ་ཞབས་ལོར་མུ་ལགས་ཀྱིས་ཁོང་གི་
ཆུང་མ་དང་ལྷན་དུ་འཁྲིད་རྒྱུའི་ཁ་ཆད་བྱས་ཡོད།
ཁོ་མོ་ཕྱི་ཉིན་ལོག་དགོས་པས། གོ་སྐབས་ཤོར་ཟིན།
ལེ་ཨོན་ན་རེ། དངོས་འབྲེལ་ལགས། དངོས་འབྲེལ་ཡིན།
ཁོ་ན་རེ། འོན་ཀྱང་ང་ཁྱེད་རང་ད་དུང་ཐེངས་གཅིག་ཐུག་དགོས་ཡོད། ང་ལ་ད་དུང་
ཤོད་རྒྱུའི་སྐད་ཆ་ཡོད།
ག་རེའི་སྐོར་ཡིན་ནམ།
དོན་དག་གལ་ཆེན་པོ་ཞིག་སྒམ་ནན་གྱི་དོན་དག་ཅིག ཨུ་ཧུ། འགྲིག་གི་མ་
རེད། ཁྱེད་རང་སོང་ན་འགྲིག་མ་སོང་། འགྲིག་མ་སོང་། གལ་ཏེ་ཁྱེད་རང་གིས་ཤེས་ན་
ངའི་སྐད་ཆར་གསན་དང་། ཁྱེད་རང་གིས་ངའི་བསམ་འདུན་མི་རྟོགས་སམ། ཁྱེད་
རང་གིས་ཚོད་དཔག་ཐུབ་མ་སོང་ངམ།
ཨི་མ་ན་རེ། ཁྱེད་རང་གིས་གསལ་པོ་བཤད་སོང་ངོ་། །
ཨ་ཙི། ཁྱེད་རང་གིས་ང་ལ་ཁྲེལ་དགོད་བགད་ཀྱི་འདུག འགྲིག་སོང་། འགྲིག་སོང་།
ང་ལ་སྙིང་རྗེར་དགོངས་ནས་ཡང་བསྐྱར་ཐེངས་གཅིག་ཐུག་འཕྲད་གྱིས་དང་། ཐེངས་
གཅིག ཐེངས་གཅིག་རང་འོ་ན་འགྲིག
ཁོ་མོས་ཤོད་མཚམས་བཞག་པ་དང་དེ་ནས་བསམ་ཚུལ་བསྒྱུར་བ་ལྟར་ན་རེ། ཨུན།
འདིར་འགྲིག་གི་མ་རེད།
ཁྱེད་རང་གིས་གང་དུ་གྱིས་ཟེར་ནའང་ཆོག
འོ་ན་ལྟོས་ཨང་ཁོ་མོས་མནོ་བསམ་ཡུད་ཙམ་བཏང་རྗེས་ཐག་ཆོད་པོས་ན་རེ། སང་ཉིན་ཆུ་ཚོད་
བཅུ་པར། མཆོད་ཁང་ཆེ་མོར་ཐུག་གོ་ཟེར།
ང་དུས་ཐོག་ཏུ་ཡོང་གི་ཡིན་ཞེས་ཁོས་སྐད་ཆེན་པོས་སྨྲས་པ་དང་ཁོ་མོའི་ལ་ལག་
པ་ནས་འཇུས། ཁོ་མོས་ཁོའི་ལག་པ་ཕྱིར་ཕུལ། ཁོང་གཉིས་ཀ་འགྲེང་ཡོད་པ་དང་ཁོ་ཨི་མ་
ཡི་རྒྱབ་ཏུ་ཡོད་ཅིང་། ཨི་མ་སྒུར་ཙམ་བྱས་པས་ཁོས་སྟོད་གུག་ཙམ་བྱས་ཏེ། ཁོ་མོའི་མཇིང་
པ་ལ་འོ་ཚ་ཐག་ཆོད་ཅིག་སྦྱར།
ཁྱེད་རང་སྨྱོ་ཡི་འདུག་གམ། ཨ་ཙི། སྨྱོ་ཡི་འདུག་གམ་ཞེས་ཤོད་ཀྱིན་ཁོ་མོ་གད་
མོ་ཧ་ཧ་ཤོར། ཁོས་ཀྱང་འོ་ཆར་པ་འབབ་འབབ་སྦྱར།
དེས་ན་ཁོས་མགོ་བོ་ཁོ་མོའི་དཔུང་པའི་ཐོད་ནས་མདུན་དུ་བསྲིངས་ཏེ་འདྲེན་བྱེད་
ནས་མོས་མཐུན་ཐོབ་མིན་ལྟ་བ་ལྟར་དུ་སྣང་། ཁོ་མོའི་འདྲེན་བྱེད་ཀྱི་རྣམ་འགྱུར་སྒམ་ལ་
གྲང་ཤུར་ཤུར་སྣང་།
ལེ་ཨོན་རྒྱབ་ཏུ་གོམ་པ་གསུམ་བཤོལ་ནས་འགྲོ་རྩིས་བྱས། ཁོ་པ་སྒོ་འགྲམ་དུ་ལངས་
ནས་སྐད་འདར་སིག་སིག་ངང་།
ང་ཉིན་མཇལ་ཡོང” ཞེས་སྨྲས།
ཁོ་མོས་མགོ་བོ་འཇོག་ཙམ་བྱས་ཏེ་ལན་འཐུས་པར་བྱས། དེ་ནས་བྱིའུ་ཞིག་དང་འདྲ་
བར་ཁང་པ་སྦུག་མར་འཛུལ།
དེའི་ནུབ་མོ་ཨི་མ་ཡིས་དངོས་སྦྱོང་སློབ་མར་འཕྲིན་ཡིག་
རིང་པོ་ཞིག་བྲིས་ཏེ། དུས་ར་བཟོས་ཀྱང་ཁོ་མོ་ཡོང་གི་མིན་ལུགས་དང་། ད་ཆ་ཚང་མ་
འདས་ཟིན། ཕན་ཚུན་གཉིས་ཀའི་བདེ་སྐྱིད་ཀྱི་ཆེད་དུ་ཁོ་གཉིས་སླར་ཡང་འཕྲད་ཐུག་
བྱེད་མི་རུང་ཚུལ་བྲིས། འཕྲིན་ཡིག་ཡིག་སྐོགས་ནང་སྡོགས་ནའང་ལེ་ཨོན་གྱི་སྡོད་གནས་
མི་ཤེས་པས་བྱ་ཐབས་ཟད།
“ཕྱི་ཉིན་ཁོའི་ལག་པར་སྤྲད་ཆོག ཁོ་ཏན་ཏན་ཡོང་གི་རེད” ཅེས་ཆིག་ལབ་བརྒྱབ།
ཉིན་གཉིས་པར་ལེ་ཨོན་གྱིས་སྒེའུ་ཁུང་ཕྱེ། གཡབ་འོག་ཏུ་གླུ་ཆུང་ལེན་བཞིན་འཇུར་
རྩི་ཡང་ཡང་བྱུག་ནས་ལྷམ་འོད་ཐིང་ཐིང་ཕྱིས། དོར་མ་དཀར་པོ་དང་། ཨུ་སུ་ཡུ་ཐུང་སྤུས་
མ། སྟོད་གོས་ལྗང་མདོག་གྱོན། ཆུ་དྲི་ཞིམ་གང་ཡོད་ལག་རས་ཐོག་སྟོར། དེ་ནས་སྐྲ་ལོ་སུ་
ལུ་རྦ་རླབས་འཁྱིལ་ལྟར་བཅོས། དེ་ནས་ཡང་སུ་ལུ་བཤིག་ཏུ་བཅུག་པས་ན་དེ་བས་བཅོས་
མིན་འདྲ་ཆགས་སུ་སྣང་།
སྐྲ་ཁང་ནང་གི་སྟག་མ་ལན་པར་གྱི་ཆུ་ཚོད་འཁོར་ལོ་ལས་ཆུ་ཚོད་དགུ་པ་ཟིན་བརྡ་
བཏང་བས་ཁོའི་སེམས་ལ་ད་ལྟ་སྔ་དྲགས་འདུག་སྙམ།
ཁོས་དར་སོའི་རྒྱན་གོས་སྐོར་གྱི་དུས་དེབ་རྙིང་པ་ཞིག་ཁ་ཕྱེ་ཙམ་བྱས། ཕྱི་ལ་ཐོན་
རྗེས་ཐ་མག་སི་ཀལ་ཞིག་ལ་མེ་སྤར། ཁྲོམ་ལམ་གསུམ་བསྐོར་རྗེས་གཞི་ནས་ད་ནི་སོང་ན་
འགྲིག་སྙམ་སྟེ། དལ་བུས་འཕགས་མ་ལྷ་ཁང་གི་ཐང་ཆེན་ཕྱོགས་སུ་བཞུད།
དེ་ནི་ཉམས་དགའ་བའི་དབྱར་དུས་ཀྱི་ཞོགས་པ་ཞིག་རེད། དངུལ་ཆས་ཚོང་ཁང་ཆེ་
མོའི་དངུལ་ཆས་ལས་དཀར་འོད་ཆེམ་ཆེམ་འཕྲོ་བ་དང་། ཕྱག་ཁང་ཆེ་མོའི་སྟེང་ལ་གསེག་
འཕྲོས་ཀྱི་ཉི་འོད་ཐལ་མདོག་གི་གྱང་ཟུར་ནས་འོད་ལྷང་ལྷང་འཚེར། མཁའ་དབྱིངས་སུ་
ལྡིང་བཞིན་པའི་བྱིའུ་ཁྱུ་ཞིག་སྒེའུ་ཁུང་ཁྲ་མ་གསུམ་ལྡན་གྱི་དྲིལ་བུའི་ལྡིང་ཁང་ལ་བསྐོར་
ནས་འཕུར་བཞིན་འདུག ཐང་ཆེན་ཐོག་འུར་སྒྲས་གང་། རྡོ་གཅལ་ལམ་ཆུང་རྒྱུད་དུ་མེ་
ཏོག་གི་དྲི་ཞིམ་ལྷང་ལྷང་འཐུལ་བའི་རྒྱ་སེ་མེ་ཏོག་དང་། བ་སྤུ་མེ་ཏོག སྨྱུག་མ་མེ་ཏོག ཆུ་
ལྷ་མེ་ཏོག ཨུད་པལ་མེ་ཏོག་སོགས་མེ་ཏོག་སྣ་ཚོགས་བཞད་པའི་ཁྲོད་དུ་ཟིལ་པ་ཁྲུམ་ཁྲུམ་
གྱི་རྩྭ་སྔོན་འདྲ་མིན་ཐར་ཐོར་སྐྱེས་འདུག ཐང་ཆེན་དབུས་སུ་ཡོད་པའི་ཆུ་སྟོར་རྫིང་བུ་
ནས་ཆུ་ཤག་ཤག་གྱེན་དུ་སྟོར། ཉི་གདུགས་ཆེན་པོའི་འོག་གི་ཤི་ཀྭ་ཕུང་གསོག་གི་བར་བར་
དུ་ཞྭ་མོ་མ་གྱོན་པའི་མེ་ཏོག་འཚོང་མཁན་བུ་མོ་ཁ་ཤས་ཡོད་ཅིང་། ཕྱེ་ལེབ་མེ་ཏོག་ཆུན་པོ་
དང་ཆུན་པོ་ཤོག་བུས་སྒྲིལ་འདུག
ཕོ་གསར་དེས་ཀྱང་མེ་ཏོག་ཆུན་པོ་ཞིག་ཉོས། དེ་ནི་ཁོས་ད་བར་བུ་མོ་ལ་མེ་ཏོག་ཉོ་
ཐེངས་ཐོག་མ་དེ་ཡིན། ཁོས་མེ་ཏོག་གི་དྲི་ཞིམ་སྣོམ་པའི་ཚེ་བྲང་ཁ་ཡང་ལྡིར་ཞིང་སྤོབས་
སེམས་སྐྱེས། ཧ་ལམ་མེ་ཏོག་དེ་ནི་བུ་མོ་ཞིག་ལ་སྤྲོད་བྱེད་མིན་པར་རང་ཉིད་ལ་སྤྲོད་བྱེད་བཞིན་དུ་སྣང་།
ཡང་མི་གཞན་གྱིས་མཐོང་བར་དོགས་ནས་ཕྱི་བལྟས་ཀྱང་མི་སློག་པར་མཆོད་ཁང་ནང་འཛུལ།
དེ་དུས་མཆོད་ཁང་གི་སྒོ་སྲུང་བ་གཞོགས་གཡོན་གྱི་སྒོ་ཁའི་མ་རི་ཨན་ཎ་གར་སྟབས་
ལིང་ལིང་འཁྲབ་བཞིན་པའི༸བརྐོས་བརྙན་གྱི་འོག་ཏུ་ཡོད་ཅིང་། བྱ་སྒྲོ་བཙུགས་པའི་
རྨོག་ཞྭ་གྱོན། སྐེད་པར་གྲི་རིང་བཏགས། ལག་ཏུ་ཤིང་གི་འཁར་བ་ཐོགས་པ་བཅས་ཀྱི་
ཉམས་ནི་ཆོས་དཔོན་ཆེ་མོ་ལས་ཀྱང་དོད་པ་དང་། དམ་པའི་སྐུ་ལུས་ཀྱི་མཆོད་གཤོམ་ལྟར་གཟི་རྗིད་ཆེ།
ཁོ་པ་ལེ་ཨོན་གྱི་ཕྱོགས་སུ་ཡོང་། ལྷ་ཡབ་ཀྱིས་བྱིས་པ་ལ་སྐད་ཆ་ཤོད་སྐབས་ལྟར་གྱི་
ཟོལ་འཛུམ་སྟོན་བཞིན།
སྐུ་ཞབས་ཁྱེད་ས་ཆ་འདི་རང་གི་མི་ཨེ་ཡིན། ཁྱེད་རང་མཆོད་ཁང་འདིའི་རྟེན་
རྫས་གནའ་ཤུལ་ལ་གཟིགས་འདོད་དམ” ཞེས་དྲིས།
ལེ་ཨོན་ན་རེ། “ལྟ་ཡི་མིན” ཟེར།
ཁོས་གྱང་འགྲམ་ལམ་ནས་སྐོར་བ་ཞིག་བསྐོར། ཕྱི་ལ་ཐོན་ཏེ་ཐང་ཆེན་ཐོག་ལྟ་ཙམ་
བྱས། ཨི་མ་ད་དུང་སླེབས་མེད། ཁོ་པ་སླར་ཡང་མཆོད་ཁང་ནང་འཛུལ་ནས་བསྟོད་གླུ་
འབུལ་སྟེགས་བར་སོང་།
མཆོད་ཁང་གི་གནམ་གཅལ་དང་འཇའ་གུར་དབྱིབས་ཀྱི་མཛེས་བཟོའི་ཚོན་རིས་
ཤེལ་ཁྲའི་ལྡོག་བརྙན་ལྟེམ་ལྟེམ་འཁྱིལ་བའི་དྲི་ཆབ་ཁྲོ་ཟངས་ནང་ནས་གསལ། ཚོན་ལྡན་
ཤེལ་ཁྲའི་འོད་ཟེར་རྡོ་ཀ་མ་རུ་ལས་བྱས་པའི་སྟེགས་བུའི་ཐོག་འཕྲོས་པ་དེ་རྩིག་མཚམས་
སུ་སླེབས་མཚམས་དུམ་བུར་ཆད་པ་དང་། དེ་བས་རྒྱང་རིང་བའི་རྡོ་གཅལ་ཐོག་ནས་སླར་
ཡང་མཐོང་བ་ནི་ཚོན་མདངས་རྣམ་པར་བཀྲ་བའི་ས་གདན་ཞིག་དང་མཚུངས། ཡངས་
པོར་ཕྱེ་བའི་སྒོ་གསུམ་ཧྲལ་ལས་ཉི་འོད་མཆོད་ཁང་ནང་དུ་འཕྲོས་ཡོང་བ་དེ་ནི་འོད་ཀྱི་
རས་ཡུག་དཀར་པོ་གསུམ་དང་འདྲ། མཆོད་ཁང་སྦུག་ནས་སྐུ་གཉེར་ཞིག་སྐབས་སྐབས་ལ་
ཐོན་ནས་མཆོད་སྟེགས་ཀྱི་འགྲམ་ནས་སྐྱོད་རིམ་བཞིན་ལུས་ཟུར་ནས་གུས་ཕྱག་རེ་འབུལ་
ཚུལ་དེ་ནི་བྲེལ་བྲེལ་འཚུབ་འཚུབ་ངང་ཡོང་ནས་ལམ་སེང་ཕྱིར་འགྲོ་ལ་རིངས་པའི་དད་
ལྡན་པ་ཞིག་ལྟར་སྣང་། ཡལ་ག་ཅན་གྱི་ཆུ་ཤེལ་སྒྲོན་སྟེགས་ནི་གཡོ་འགུལ་མེད་པར་ཐོག་
ནས་ཐུར་དུ་དཔྱངས། མཆོད་སྟེགས་ཀྱི་མདུན་དུ་དངུལ་ཀོང་ནང་མཆོད་མེ་ཞིག་ཕུལ།
གཞོགས་ཀྱི་ལྷ་ཁང་དང་མཆོད་ཁང་ཟུར་གྱི་ནག་ཁུང་ནས་སྐབས་འགར་དབུགས་རིང་
འབྱིན་པ་ལྟ་བུའི་སྒྲ་ཞིག་གྲག་ཡོང་བ་དེ་སྐས་སྒོའི་ཨིར་སྒྲ་དང་འགྲོགས་ནས་འཇའ་གུར་
དབྱིབས་ཀྱི་གནམ་གཅལ་འོག་ཏུ་གྲག་ཆ་འཁོར།
ལེ་ཨོན་ཉམས་དང་བཅས་གྱང་འགྲམ་ནས་བཞུད། ཁོའི་སྣང་བར་མི་ཚེ་ད་ལྟ་ལས་
སྐྱིད་པ་ཞིག་འབྱུང་མ་མྱོང་། ཁོ་མོ་ད་ལྟ་རང་འབྱོར་རན། ཁོ་མོའི་སེམས་པ་ལང་ལོང་
གཡོ་བའི་རྣམ་འགྱུར། ཡིད་དབང་རབ་ཏུ་འཕྲོག་པའི་བྱད་གཟུགས། ཕྱི་བལྟས་ཡང་ཡང་
སློག་སྟེ་རྒྱབ་ནས་བྱ་ར་བྱེད་མཁན་ཡོད་མེད་ལ་དོགས་ཟོན་བྱེད་ཚུལ། མེ་ཏོག་གི་མཐའ་
ཆགས་བཏང་བའི་ཕྱུ་རིང་མནབས། གསེར་སྐུད་བཏང་བའི་མིག་ཤེལ་ཡུ་རིང་ལག་ཏུ་
འཁྱེར། མིག་ལ་མཛེས་པའི་ཀོ་བའི་ལྷམ་ཆུང་གྱོན། ཁོ་པར་གཏན་ནས་མྱོང་རྒྱུས་མེད་པའི་
འཇོ་སྒེག་གི་འཕྲུལ་ཉམས་དང་། མཛངས་མ་སྤྱོད་ལམ་འཆལ་ཁའི་སྨྲ་བསམ་བརྗོད་ལ
འདས་པའི་ཡིད་དབང་འཕྲོག་ཤུགས་ལྡན་ཞིང་། མཆོད་ཁང་དེ་ཡང་སྟ་གོན་ཡོངས་སུ་
་ལས་རྫོགས་ནས་ཐམས་ཅད་ཁོ་མོས་ཁ་ལོ་སྒྱུར་བའི་དམན་ཆུང་མཛེས་མའི་ལྡིང་ཁང་དུ་གྱུར།
འཇའ་གུར་དབྱིབས་ཀྱི་གནམ་གཅལ་གྱིས་ནི་མགོ་བོ་སྒུར་སྒུར་གྱིས་གྲིབ་ནག་བསྒྲིབས་
ཐོག་ཁོ་མོའི་སེམས་ནང་གི་མཛའ་གཏམ་ཉན། ཁོ་མོའི་བཞིན་རས་གསལ་བའི་ཆེད་དུ་
ཚོན་ལྡན་ཤེལ་ཁྲ་ལས་འོད་མདངས་གློད། བསང་དུད་ལྷང་ལྷང་འཐུལ་བ་ཡང་ཁོ་མོ་དྲི་
བསུང་རབ་རིབ་ཁྲོད་ནས་བབ་པའི་ལྷ་མོ་ཞིག་ཏུ་སྤྲུལ་ཕྱིར་ལགས།
འོན་ཀྱང་ཁོ་མོ་ད་དུང་མ་འབྱོར། ཁོ་པ་རྐུབ་སྟེགས་ཤིག་གི་ཐོག་བསྡད། ཁོའི་འདྲེན་
བྱེད་ཀྱི་མདའ་མོ་ཤེལ་ཁྲ་སྔོན་པོ་ཞིག་གི་ཐོག་ཏུ་བབ། ཤེལ་ཁྲའི་ཐོག་སི་ར་ཐོགས་པའི་ཉ་
པ་ཞིག་གི་རི་མོ་བྲིས་འདུག ཁོས་དེར་ཡུད་ཙམ་ཕུར་ཚུགས་སུ་བལྟས་ནས་ཉ་ཁྲབ་དང་
ལུས་འཁྲིལ་གྱོན་གོས་ཐོག་གི་ཐེབ་ཁུང་གྲངས་ཀ་བགྲངས། ཁོའི་རྣམ་ཤེས་ནི་ཕྱི་ལ་སོང་
ནས་གང་སར་ཨི་མ་འཚོལ།
སྒོ་སྲུང་བ་ཟུར་དུ་ལངས་ནས་སེམས་ནང་ཁོང་ཁྲོ་ལངས། མི་འདི་སྣེ་ཤན་པ་མི་དགོས་
པར་རང་དགར་མཆོད་ཁང་ནང་ལྟ་སྐོར་བྱེད་པ་དེ་ཁོའི་ངོས་ནས་བཤད་ན་བྱེད་སྟངས་ཧ་
ཅང་མ་རུངས་པ་ཞིག་དང་། ཐ་ན་ཁོའི་ལས་ཀ་འཕྲོག་པ་དང་མཚུངས་པ་དང་ལྷ་ལ་སྐུར་
པ་བཏབ་པ་དང་མཚུངས།
དེའི་ཚེ་དར་གོས་རྡོ་གཅལ་ཐོག་རྡར་བའི་ཧུ་ཤུག་ཧུ་ཤུག་གི་སྒྲ་གྲག མཐའ་ཞེང་ཆེ་
བའི་ཞྭ་མོའི་ལྕེ་ལྷེ་དང་། ངོ་ཁེབས་སང་རས་ནག་པོ་འཆར………… ཁོང་ཡོང་གི་འདུག ལེ་
ཨོན་ཡར་ལངས་ནས་ཁོ་མོའི་ཕྱོགས་སུ་རྒྱུགས།
ཨི་མ་གདོང་གཤིས་སྐྱ་བོར་གྱུར། གོམ་འགྲོས་ལྷག་པར་མགྱོགས།
འདི་ལ་ལྟོས་ཤིག་ཅེས་ཁོ་མོས་ཤོག་ལྟེ་གཅིག་ཁོ་ལ་གཏད་པ་དང་སྦྲགས་ཨ་
ཙི། ང་ལ་རེག་མི་དགོས་ཟེར།
ཁོ་མོས་ལག་པ་འཕྲལ་དུ་ཚུར་བསྡུས། དམ་པའི་ཡུམ་གྱི་ལྷ་ཁང་ནང་འཛུལ། རྐུབ་
སྟེགས་ཤིག་གི་རྒྱབ་ཏུ་པུས་མོ་བཙུགས་ཏེ་གསོལ་སྨོན་འདེབས་འགོ་ཚུགས།
ཁོ་མོའི་གློ་བུར་བའི་དད་གུས་ལ་ལེ་ཨོན་རླུང་ལངས། འོན་ཀྱང་ཁོ་གཉིས་ལྐོག་འདུས་
བྱ་ཡུལ་དུ་ཁོ་མོ་ནི་སི་ཕེན་གྱི་སྐུ་ངོ་ཆེ་མོའི་ལྷ་ལྕམ་ཞིག་དང་འདྲ་བར་ཕྱག་འཚལ་སྨོན་
ལམ་འདེབས་བཞིན་ཡོད་པས་ཚོར་སྣང་མི་འདྲ་བ་ཞིག་སྟེར། འོན་ཀྱང་ཁོ་མོའི་ཚར་རྒྱུ་
མེད་པའི་སྨོན་ལམ་ལ་སུན་སྣང་སྐྱེས།
ཨི་མ་ནི་སྨོན་ལམ་འདེབས་པའམ་རང་གིས་རང་ལ་བཙན་ཤེད་ཀྱིས་སྨོན་ལམ་
འདེབས་སུ་བཅུག་ནས་གློ་བུར་དུ་ནམ་མཁའ་ནས་ཁོ་མོའི་སེམས་ཀྱི་དཀའ་ངལ་ཐག་
གཅོད་བྱེད་པའི་ལུང་བསྟན་ཞིག་ཐོབ་རེ་བྱེད། དཀོན་མཆོག་གི་བྱིན་རླབས་ཐོབ་ཕྱིར་ཁོ་
མོས་མཆོད་ཤོམ་ལས་འཚེར་བའི་འོད་ལ་ཨུ་ཚུགས་ཀྱིས་བལྟས། བུམ་པ་ཆེན་པོའི་ནང་
བཞད་པའི་མེ་ཏོག་དཀར་པོའི་དྲི་ཞིམ་ཧམ་རྔུབ་བྱས། ད་དུང་མཆོད་ཁང་ནང་གི་དབེན་
འཇམ་རྣ་བས་འཇིབ་གང་ཐུབ་བྱས། འོན་ཀྱང་དེས་ཁོ་མོའི་ནང་སེམས་ཀྱི་སེམས་བྱུང་
ལང་ལོང་སྔར་བས་འཁྲུག
ཁོ་མོ་ཡར་ལངས་ནས་ཕྱིར་འགྲོ་རྩིས་བྱེད་སྐབས་སྒོ་སྲུང་བ་འཕྲལ་དུ་ཚུར་ཡོང་ནས་ན་རེ།
ལྕམ་སྐུ་ཞབས་ས་གནས་འདི་གའི་མི་ཨེ་ཡིན། མཆོད་ཁང་ནང་གི་ནང་རྟེན་དང་
གནའ་ཤུལ་ལ་གཟིགས་འདོད་དམ་ཟེར།
དངོས་སྦྱོང་སློབ་མས “མི་དགོས” ཟེར།
ཁོ་མོ་ན་རེ “མི་འགྲིག་པ་ཅི་ཡོད་དམ་ཟེར།
འཆལ་ལ་ཉེ་བའི་མཛངས་སྤྱོད་སྲུང་ཕྱིར་ཁོ་མོས་དམ་པའི་ཡུམ་དང་། བརྐོས་བརྙན།
བང་སོ་བཅས་བྱ་དངོས་ཐུག་ཚད་ཀྱི་དྲུང་ནས་སྟོབས་ཤུགས་དང་རོགས་རམ་ཐོབ་རེ་བྱས།
གོ་རིམ་ལྟར་མཇལ་ཕྱིར་སྒོ་སྲུང་བས་ཁོ་གཉིས་ཐང་ཆེན་མདུན་གྱི་སྒོ་འཛུལ་ས་བར་
འཁྲིད། ཁོས་འཁར་བས་རྡོ་གཡམ་ནག་པོ་བཏིང་བའི་སྒོར་མོ་ཞིག་བསྟན། དེའི་ཐོག་ཁ་
ཡིག་མེད་ལ་བརྐོས་རིས་ཀྱང་མེད།
སྒོ་སྲུང་བས་སྒམ་ནན་ངང “གཟིགས་དང་། འདི་ནི་ཡིད་དུ་འོང་བའི་ལན་པུ་ཝ་སི་
ཆུ་ཚོད་ཆེན་པོ་ཡོད་ས་རེད། ཆུ་ཚོད་འདིའི་ལྗིད་ཚད་ལ་པང་བཞི་ཁྲི་ཡོད། ཡོ་རོབ་ཧྲིལ་
པོར་ཡང་ཆུ་ཚོད་ཆེན་པོ་འདི་འདྲ་ཞིག་མེད། ཆུ་ཚོད་རྡུང་མཁན་བཟོ་པ་དགའ་ཐག་ཆོད་
ནས་ཤི་བ་རེད་ལེ་ཨོན་ན་རེ “འགྲོ་དང” ཟེར།
རྒན་རྒོན་སེམས་བཟང་ཅན་དེས་ཁོ་གཉིས་འཁྲིད་དེ་དམ་པའི་ཡུམ་གྱི་ལྷ་ཁང་ཆུང་
ཆུང་ནང་སླེབས། ཁོས་ལག་པ་གཉིས་ཀ་བརྐྱངས། གྲོང་གསེབ་ཀྱི་མི་དྲག་ཚོས་སོ་སོའི་ཤིང་
འབྲས་ལྡུམ་ར་མི་གཞན་ལ་ངོམ་པ་ལྟ་བུའི་ཁེངས་རློམ་དང་བཅས་ལྷ་ཁང་ཆ་ཚང་སྟོན་བཞིན་ན་རེ།
“སྤྱིར་བཏང་གི་རྡོ་ལེབ་འདིའི་འོག་ཏུ་མངའ་བདག་ཝ་ལེན་དང་པུ་རི་སེ་བདེ་
བར་གཟིམས་ཡོད། དམག་སྤྱི་ཆེན་མོ་ཕུ་ཝ་ཊུ་སྟེ། ནོ་མན་ཏེའི་སྤྱི་ཁྱབ་ཕི་ཨེར་ཏེ་པུ་རི་སེ་
ནི༡༤༦༥ལོའི་ཟླ་༧ཚེས༡༦ཉིན་མོང་ལེ་རི་གཡུལ་འགྱེད་ནང་འདས་པ་རེད།
ལེ་ཨོན་མཆུ་ལ་སོ་འདེབས་པ་དང་རྐང་པ་རྡེབ་ཙམ་རྡེབ་ཙམ་བྱེད།
“གཡས་ངོས་ཀྱི་བང་སོའི་རྡོ་རིང་ཐོག་ལུས་ལ་གོ་ཁྲབ་གྱོན། གྱེན་དུ་ལངས་པའི་རྟ་
མཆོག་ཐོག་བཅིབས་པ་འདི་ནི་ཁོང་གི་ཚ་བོ་ལུ་དབྱི་ཊི་པུ་རི་ས་རེད། ཁོང་ནི་པུ་རི་ཝར་
དང་མོང་ཤའོ་ཝེ་ཡི་མངའ་བདག་རེད། སྐུ་ངོ་གུང་མུ་ལེ་ཧྥོ་རི་ཡེ་དང་། སྐུ་ངོ་མི་དྲག་མུ་ནི།
རྒྱལ་པོའི་མདུན་ན་འདོན། བྱས་རྗེས་ཅན་གྱི་རྟ་པ་བཅས་ཁོང་ཚོ་ཚང་མ་ནོ་མན་ཏེའི་སྤྱི་
ཁྱབ་བྱེད་མྱོང་། བང་སོའི་གསལ་བཤད་ནང་ཁོང༡༥༣༡ལོའི་ཟླ༦ཚེས༢༣ཉིན་རེས་གཟའ་ཉི་
མ་ལ་འདས་ཟེ་བྲིས་འདུག བང་སོའི་རྡོ་རིང་སྨད་ཆར་བརྐོས་པའི་མི་འདི་ཡང་བང་སོའི་
ནང་གི་མི་དེ་རེད། འཚོ་བཞུགས་སྐབས་དང་འདས་རྗེས་ཨ་ན་མ་ན་བརྐོ་བཞེངས་ཐུབ་པ་
ནི་འཛམ་གླིང་ཐོག་འདི་མ་གཏོགས་ཧ་ལམ་ཡོད་ཀྱི་མ་རེད། ཨེ་རེད།”
ལྕམ་ཆུང་བྷོ་ཝ་རིས་མིག་ཤེལ་ཡུ་རིང་ཡ་གཅིག་ཅན་བཏགས་ནས་ཞིབ་ཕྲ་བལྟས།
ལེ་ཨོན་ནི་གཡོ་འགུལ་མེད་པར་ཁོ་ལ་བལྟས་ནས་བསྡད། ཁོའི་མདུན་གྱི་མི་དེ་གཉིས་
ལས་གཅིག་གིས་སྐད་ཆ་རྫོགས་རྒྱུ་མེད་པ་བཤད། གཅིག་ཤོས་ཀྱིས་ཁོ་ལ་དོ་སྣང་ཙམ་ཡང་
མི་བྱེད་པས་ཁོ་པ་ཉོབ་ཐག་ཆོད་ནས་སྐད་ཆ་ཚིག་གཅིག་དང་ལག་བརྡ་གཅིག་ཙམ་ཡང་
བྱེད་པའི་སེམས་ཤུགས་ཉམས།
སྐད་ཆ་རྫོགས་རྒྱུ་མེད་པའི་སྣེ་ཤན་པ་དེས་མུ་མཐུད་བརྗོད་དོན།
“ཁོང་གི་མདུན་དུ་པུས་མོ་བཙུགས་ནས་ཤུམ་བཞིན་པ་འདི་ནི་ཁོང་གི་ལྷ་ལྕམ་ངྷི་
ཨན་ན“ཏེ་ཕུ་ཝ་ཅེ་སྟེ། སྐུ་ངོ་གུང་པུ་རི་ཙེའི་ལྷ་ལྕམ། སྐུ་ངོ་གུང་ཝ་ལང་ཏིང་ནོ་ཝ་ཡི་ལྷ་
ལྕམ(ཊི་ཨན་ནཱ་ནི་རྒྱལ་པོ་ལུ་དབྱི་ཡི་རྗེས་མཐུད་བཙུན་མོ་ཡིན། རྒྱལ་པོ་ལུ་དབྱི་འདས་
རྗེས༡༥༣༦ལོ་ནས་བཟུང་རྒྱལ་པོ་ཧེང་རུའེ་ཁྲི་ཐོག་གཉིས་པའི་ཟུར་བསྟེན་སྙིང་སྡུག་ཏུ་
གྱུར)རེད། ཁོང༡༤༩༩ལོར་འཁྲུངས་པ་དང༡༥༦༦ལོར་འདས། གཡོན་ངོས་ཀྱི་ཕྲུ་གུ་པང་པའི་
བུད་མེད་འདི་དམ་པའི་ཡུམ་མཆོག་རེད། ད་ལྟ་ཁྱེད་རྣམ་གཉིས་འདི་ཕྱོགས་སུ་ཕེབས་
དང་། འདི་ནི་ཨན་པུ་ལུ་སི་རྣམ་གཉིས་ཀྱི་བང་སོ་རེད། ཁོང་རྣམ་གཉིས་ཀ་རུ་ཨང་གི་བླ་
ཆེན་དང་ཆོས་དཔོན་ཆེ་མོ་རེད། འདི་ནི་གོང་མ་ལུ་དབྱི་ཁྲི་ཐོག་བཅུ་གཉིས་པའི་བློན་
ཆེན་རེད། ཁོང་གིས་མཆོད་ཁང་ལ་སྦྱོར་འབུལ་མང་པོ་ཞིག་གནང་མྱོང་ཞིང་། ཁོང་གི་
ཞལ་ཆེམས་ནང་གསེར་སྒོར(གནའ་བོའི་དངུལ་ལོར་གྱི་མིང་སྟེ། གཅིག་ལ་ཧྥ་སྒོར་གསུམ་
ཡིན)གསུམ་ཁྲི་ཉམ་ཐག་ལ་སྦྱིན་དགོས་ཞེས་གསལ་པོ་བྲིས་ཡོད།
ཁོང་གིས་རྫོགས་མཐའ་མེད་པ་ཤོད་བཞིན་ཁོ་གཉིས་སླར་ཡང་སྒྲོམ་སྐྱོར་རྡག་རྡག་
བསླངས་པའི་ལྷ་ཁང་ཆུང་ཆུང་ཞིག་ནང་གདན་དྲངས། ཁོང་གིས་སྒྲོམ་སྐྱོར་ཁ་ཤས་སེལ་
བ་ན་རྡོ་རིལ་ཆེན་པོ་ཞིག་མཐོང་ཐུབ་ཅིང་། དེ་ནི་བརྐོ་བཟོ་ཉེས་པའི་རྡོ་བརྐོས་ཤིག་ཡིན་བཟོ་མཆིས།
“རྡོ་རིལ་འདི་ཡིན་ན།” ཁོང་གིས་དབུགས་རིང་ཤིག་བཏང་སྟེ་ན་རེ། “དང་ཐོག་
ནོ་མན་ཏི་གུང་གི་དབྱིན་ཇིའི་རྒྱལ་པོ་མཐུ་སྟོབས་སེང་གེ་རི་ཆ་ཏེའི་བང་སོའི་མདུན་དུ་
བསླངས་ཡོད། སྐུ་ཞབས། རྗེས་སུ་ཁེལ་ཝུན་གྱི་གྲུབ་མཐའ་གསར་མའི་རྗེས་འཇུག་པས་
གཏོར་བཤིག་བཏང་སྟེ་འདྲི་འདྲ་བཟོས་པ་རེད། ཁོ་པ་ཚོས་ངན་སེམས་ཁོག་བཅངས་ཀྱིས་
རྡོ་རིལ་ཆེན་པོ་འདི་ཆོས་དཔོན་ཆེ་མོའི་རིན་པོ་ཆེའི་ཁྲིའི་འོག་ཏུ་མནན་པ་རེད། གཟིགས་
དང་། ཁོང་གཟིམ་ཤག་ལ་ལོག་སྐབས་སྒོ་འདི་ནས་ཕེབས་ཀྱི་རེད། ངས་ཆོས་དཔོན་ཆེ་མོ་
ཟེར་གྱི་ཡོད། ང་ཚོ་མགྱོགས་པོ་ཆོས་དཔོན་ཆེ་མོ་སན་སི་ནོ་མན་གྱིས་དུག་སྦྲུལ་བསད་
པའི་ལོ་རྒྱུས་བཀོད་པའི་ཚོན་ལྡན་ཤེལ་ཁྲ་ལ་ལྟ་བར་ཕེབས་དོ” ཟེར།
འོན་ཀྱང་ལེ་ཨོན་གྱིས་སྟོད་ཐུང་ཁུག་མ་ལས་ལྕགས་སྒོར་ཞིག་བཏོན་ཏེ་ཁོང་ལ་སྤྲད།
ཨི་མ་ཡི་ཕུ་ཐུང་ནས་འཐེན་ཏེ་འགྲོ་རྩིས་བྱས། ད་ལྟ་ནས་རྔན་པ་སྟེར་བར་སྒོ་སྲུང་བ་མགོ་
མ་འཚོས། ཁོ་ལ་ད་དུང་ཕྱི་ནས་ཡོང་བའི་མི་ལ་བརྗོད་རྒྱུའི་ནང་དོན་མང་པོ་ཞིག་ལྷག་
ཡོད་པས་ཀ་ཡེ། སྐུ་ཞབས། ད་དུང་མཆོད་རྟེན་རིན་པོ་ཆེ་ཡོད་རེད། མཆོད་རྟེན་རིན་པོ་
ཆེ་ཞེས་སྐད་བརྒྱབ།
ལེ་ཨོན་ན་རེ། མི་ལྟའོ་ཟེར།
སྐུ་ཞབས། ལྟ་རིན་ཆེན་པོ་ཡོད་པ་རེད། མཆོད་རྟེན་གྱི་མཐོ་ཚད་ལ་ཁྲེ་ཙེ་བཞི་བརྒྱ་
བཞི་བཅུ་ཞེ་བཞི་ཡོད་པས་ཨེ་ཅིབ་ཀྱི་གཏོར་གཟུགས་མཆོད་རྟེན་ལས་ཁྲེ་ཙེ་དགུ་དམའ་
བ་ལས་མེད། ཚང་མ་ལྕགས་ལས་བརྡུང་པ་རེད། དེ་ལེ་ཨོན་རྒྱུག་བཤར་གློད་ནས་བྲོས། ཁོའི་མཛའ་གཅུགས་ཀྱི་བརྩེ་དུང་མཆོད་ཁང་
ནང་ཆུ་ཚོད་གཉིས་འགོར་བས་གོར་མོ་རྡོ་ལྟར་གྱི་གོ་མེད་ཚོར་མེད་དུ་གྱུར་ཟིན། ད་དུང་
ལྕགས་གདོང་བཅད་པ་ལྟ་བུའི་བྱིའུ་ཚང་ནར་རིང་དང་ཁང་ཐོག་གི་དུ་ཁུང་ལྟ་བུའི་ཅ་
ལག་དེར་ལྟ་བར་སོང་ན་བརྩེ་དུང་དེ་ཉིད་དུ་བ་སྔོན་པོ་ཞིག་དང་འདྲ་བར་ཧ་ཡང་ཟངས་
ལྕགས་ལ་ལྷན་པ་རྒྱག་མཁན་བཟོ་པས་རང་དགར་བཟོས་པའི་དུ་ཁུང་དེའི་ནང་ནས་གར་
སོང་ཆ་མེད་དུ་ཡལ་རྒྱུ་ལས་མ་འདས་སྙམ།
ཁོ་མོ་ན་རེ། ང་གཉིས་གང་དུ་འགྲོ་འམ།
ཁོས་ལན་མ་བཏབ་པར་མུ་མཐུད་མདུན་དུ་མགྱོགས་པོ་རྒྱུག ལྕམ་ཆུང་བྷོ་ཝ་རིས་
མཛུབ་མོ་དྲི་ཆབ་ནང་དུ་སྦས་ཟིན། གློ་བུར་དུ་རྒྱབ་ངོས་ནས་དབུགས་ཧལ་བའི་སྒྲ་དང་
མཉམ་དུ་འཁར་བ་རྡོ་གཅལ་ལ་རྡུང་བའི་སྒྲ་ཐག་ཐག་གྲག་ཡོང་། སྐུ་ཞབས། ག་རེ་བྱས་སོང་ངམ།
ལེ་ཨོན་གྱིས་ཕྱིར་ལྟས་སློག་སྐབས་སྒོ་སྲུང་བ་དེས་སྐུད་པས་བཙེམས་པའི་དཔེ་དེབ་
ཉི་ཤུ་ལྷག་ཙམ་མཆན་འོག་བཙུར་ནས་ལག་པས་ཐེག་ལ་མི་ཐེག་ངང་རྗེས་བསྙེགས་ནས་
ཡོང་བཞིན་ཡོད་ཅིང་། དེ་དག་ནི་མཆོད་ཁང་ཆེ་མོའི་སྐོར་གྱི་བརྩམས་ཆོས་ཤ་སྟག་ཡིན་
ལེ་ཨོན་ན་རེ། “སྐྱག་ལྐུགས་རང་རེད” ཅེས་ལྐོག་ཏུ་གཤེ་བཞིན་མཆོད་ཁང་ནས་པ་རེད། མྱུར་དུ་བྲོས།
བྱིས་པ་དབུལ་པོ་ཞིག་ཐང་ཆེན་ཐོག་རྩེད་མོ་རྩེ་བཞིན་ཡོད། ང་ལ་ཤིང་རྟ་འཁོར་ལོ་ཞིག་གླ་བར་སོང་།
བྱིས་པ་དེ་འགྱིག་གི་པོ་ལོ་རིལ་བ་ལྟར་ཅ་ཐེ་ཝན་ཁྲོམ་གཞུང་བརྒྱུད་དེ་རྒྱུག་ཕྱིན། ཁོ་
གཉིས་གཅིག་པུ་ལྷག་པས་གཅིག་གི་གདོང་ལ་གཅིག་གིས་ལྟ་བཞིན་ཅི་བྱ་གཏོལ་བྲལ་
ངང་རེ་ཞིག་ལུས།
ཨ་ཙི། ལེ་ཨོན། དངོས་གནས་ངས་ཤེས་མ་སོང་ངས་དེ་འདྲ་བྱས་ན་
འགྲིག་མིན་ཁོ་མོས་གཅམ་གསག་དང་བཅས་དེ་ལྟར་སྨྲས་པ་དང་དེ་ནས་རྣམ་འགྱུར་སྒམ་པོའི་
སྒོ་ནས། འདི་མི་རུང་བ་ཞིག་རེད། ཁྱོད་ཀྱིས་ཨེ་ཤེས།
མི་རུང་བ་ག་རེ་ཡོད་དམ། ཕ་རི་སིར་ཚང་མ་འདི་འདྲ་རེད་ཅེས་དངོས་སྦྱོང་
སློབ་མས་དེ་ལྟར་དགག
སྐད་ཆ་དེ་ནི་གནས་ལུགས་བསྙོན་མེད་དུ་གོ་བས་ཁོ་མོ་སེམས་ཐག་ཆོད།
ཤིང་རྟ་འཁོར་ལོ་ད་དུང་མ་འབྱོར། ལེ་ཨོན་ནི་ཁོ་མོ་སླར་ཡང་མཆོད་ཁང་ནང་འགྲོ་
དོགས་སེམས་ཁྲལ་ལངས། མཐར་ཤིང་རྟ་འཁོར་ལོ་འབྱོར།
སྒོ་ཐེམ་ཐོག་ལངས་པའི་སྒོ་སྲུང་བ་དེས “ཡག་ཤོས་བྱུང་ན་ཁྱེད་རྣམ་གཉིས་བྱང་
སྒོ་ནས་ཐོན་ཏེ་ཚོན་ལྡན་ཤེལ་ཁྲ་བལྟས་ན་ལེགས།” “དེ་གར་འདས་ལོག་མཐར་
གཏུག་གི་འདྲི་གཅོད་བདེ་བ་ཅན་གྱི་ཞིང་ཁམས་ཏ་ཝེ་རྒྱལ་པོ་དེ་བཞིན་དམྱལ་
ཁམས་རིམ་པ་བཅོ་བརྒྱད་དུ་འཕངས་ནས་ཚ་དམྱལ་མྱོང་བཞིན་པའི་སྡིག་ཅན་སོགས་
མཐོང་རྒྱུ་ཡོད་ཅེས་སྐད་བརྒྱབ་ཡོང་།
ཐེར་གེ་བས་སྐུ་ཞབས། གང་དུ་གདན་འདྲེན་ཞུ་དགོས་རེད་དམ།
ལེ་ཨོན་གྱིས་ཨི་མ་ཤིང་རྟ་འཁོར་ལོའི་ནང་བཅུག་སྟེ “གང་དུ་འགྲོ་འདོད་ན་དེར་སོང་ན་ཆོག་ཅེས་བཤད།
ཤིང་རྟ་འཁོར་ལོ་ཁོབ་ཏོ་དེ་སྐྱོད་འགོ་ཚུགས།
དེ་ཉིད་ཟམ་ཆེན་ཁྲོམ་གཞུང་བརྒྱུད་སྒྱུ་རྩལ་ཐང་ཆེན་གཤགས། ན་ཕོ་ལོན་ཆུ་རགས་
དང་ཟམ་པ་གསར་པ་སྒྲོལ། ཕེ་ཨེར་ཀོ་ནེ་དབྱིའི་འཇིམ་བརྙན་མདུན་དུ་ཁ་བཀག
འཁོར་ལོའི་ནང་ལས “མུ་མཐུད་སོང་ཞིག” ཟེར།
ཤིང་རྟ་འཁོར་ལོ་སླར་ཡང་སྐྱོད། ལ་སྒྲ་ཡེ་བཞི་མདོ་ཁ་གྲོལ་རྗེས་ཐུར་ལམ་ཡིན་པས་
རྟ་ཕོ་བྱ་འཕུར་བ་ལྟར་རི་ལིའི་འབབ་ཚུགས་བར་བསྐྱོད།
“འགྲོ་མཚམས་མ་འཇོག ཤར་རེར་སོང་།” ད་གིན་གྱི་མི་དེས་དེ་ལྟར་སྨྲས།
ཤིང་རྟ་འཁོར་ལོ་སྐས་སྒོ་ཐོན་རྗེས་ཡུད་ཙམ་ལས་མ་སོང་བར་ལྗོན་པའི་བསིལ་གྲིབ་
ལམ་ཆེན་ཐོག་ཏུ་འབྱོར། རྟ་ཕོ་ཡོ་འབོག་སྡོང་པོ་ཆེན་པོའི་འོག་ནས་བགྲོས་རྒྱུག་བྱས། ཐེར་
གེ་བས་དཔྲལ་བའི་རྔུལ་ཆུ་ཕྱིས། ལྤགས་ཞྭ་བརླ་གཉིས་ཀྱི་དབར་དུ་བཞག ཤིང་རྟ་འཁོར་
ལོ་རྐང་ལམ་ཕྱི་རོལ་གྱི་གཙང་འགྲམ་རྩྭ་རའི་ཐོག་ནས་བསྐྱོད།
ཤིང་རྟ་འཁོར་ལོ་གཙང་འགྲམ་ནས་བཞུད་དེ་གྲུ་ཐག་འཐེན་སའི་རྡོ་ཧྲུག་ལམ་ནས་
བསྐྱོད་པ་དང་ཝ་སེར་དུ་བསྐྱོད་སའི་ལམ་ནས་ཡུན་རིང་སོང་སྟེ་བྱེ་མའི་གླེ་ཆུང་ཡང་གྲོལ།
འཁོར་ལོ་གློ་བུར་དུ་རྒྱུག་བཤར་གློད་དེ་སན་སེ་མཚེའུ་དང་། ཀུ་ལང་གྲུ་ཁ། ཆུ་འཁོར་
གྲུ་ཁ། ཡང་བསྐྱར་ཟམ་པ་བརྒལ་ནས་དམག་སྦྱོང་ར་བ་ཡོལ་ཏེ་དགེ་འཕེལ་སྨན་ཁང་གི་
མེ་ཏོག་ལྡུམ་རའི་རྒྱབ་ངོས་སུ་འབྱོར། ལྡུམ་རའི་ནང་སྟོད་ཐུང་ནག་པོ་གྱོན་པའི་རྒན་རྒོན་
འགའ་ཞིག་འབྲུག་ཤིང་གི་ལོ་མས་ཡོངས་སུ་གཡོགས་པའི་སྟེགས་བུའི་ཐོག་ཉི་འོད་འོག་
ཏུ་འཆམ་འཆམ་བྱེད་བཞིན་འདུག ཤིང་རྟ་འཁོར་ལོ་སླར་ཡང་བྷོ་ཧྥོ་ལ་དབྱི་སྣུམ་ནག་
གཞུང་ལམ་ཐོག་སླེབས། དེ་ནས་མོང་རི་པུ་ཏེའི་ལམ་བུ་སོང་ཟིན་ནས་ཏེ་ཝེའི་གྲོང་རྡལ་གྱི་རི་ལྡེབས་སུ་འབྱོར།
ཤིང་རྟ་འཁོར་ལོ་ཕྱིར་ལོག་པའི་ལམ་དུ་ཞུགས། ཐེར་གེ་བ་ལ་ཡང་འགྲོ་ས་གཏན་
འཁེལ་མེད་པས་རྟ་ཕོ་གང་འགྲོའི་ས་ལ་དལ་བུས་བསྐྱོད། དེ་ཉིད་སན་སི་པོར་མཆོད་ཁང་
དང་། ལེ་ཅུལ། ཅ་ཀང་མན། མཚལ་གྱི་རྫིང་བུ། མཆོག་སྐྱིད་ནགས་ཚལ། འཛེ་ནད་སྨན་
ཁང་ཁྲོམ་གཞུང་། ཟངས་ཆས་ཁྲོམ་གཞུང་། སན་སི་རོ་མན་མཆོད་ཁང་མདུན། སན་སི་ཝེ་
ཝེ་ཡན་མཆོད་ཁང་མདུན། སན་སི་མ་ཁེ་ལུ་མཆོད་ཁང་མདུན། སན་སི་ཉི་ཁེ་སི་མཆོད་
ཁང་མདུན། འགག་སྒོའི་མདུན། སླར་ཡང་གནའ་བོའི་མཆོད་རྟེན་འོག་དང་། གང་ཟག་
ཁྲོམ་གཞུང་། དྲན་གསོའི་རྡོ་རིང་གི་སྤྱི་པའི་བང་སོ་བཅས་སུ་སླེབས། ཐེར་གེ་བ་སོ་སོའི་
སྡོད་གནས་ཐོག་བསྡད་དེ་ཆང་ཁང་ཆུང་ཆུང་ཐུག་སྐབས་འདྲེན་བྱེད་ཧྲིག་ཧྲིག་གིས་ལྟ་
ཙམ་རེ་བྱས། ཁོ་ཡ་མཚན་སྐྱེས་དོན་ནི་ཤིང་རྟ་འཁོར་ལོའི་ནང་སྡོད་མཁན་དེ་གཉིས་ནི་
རི་ལི་ཨ་མ་དང་འདྲ་བར་འགྲོ་འགོ་ཚུགས་ན་འགྲོ་མཚམས་འཇོག་མི་ཐུབ་པའི་སྨྱོན་པ་
འདྲ་མིན་ནམ་སྙམ། ཁོས་འཁོར་ལོ་ཁ་འགོག་རྩིས་ཐེངས་ཁ་ཤས་བྱས་ནའང་རྒྱབ་ངོས་
ནས་ཁོང་ཁྲོ་ལངས་པའི་སྐད་ཅོར་ཐོས། དེས་ན་ཁོ་པས་རྔུལ་ཆུ་ཐིགས་པ་འཛར་བའི་རྟ་
རྒན་ལྕག་གིས་བྲབ་ནས་མདུན་དུ་སྐྱོད། འོན་ཀྱང་འཁོར་ལོ་འཁྲུག་ཆེ་ཆུང་ལ་སྣང་འཇོག་
གཏན་ནས་མི་བྱེད་པར་འཁོར་ལོ་སྒང་གཤོང་གང་སར་འགྲོ་རུ་བཅུག གཏིང་ནས་ཁོང་
ཁྲོ་ལངས། ཁ་སྐོམ་ལ་ལུས་ངལ་སེམས་ཕམ་ནས་ཧ་ལམ་ངུ་བར་འདོད།
ཤིང་རྟ་འཁོར་ལོ་གྲུ་ཁའི་དོས་སྐྱེལ་འཁོར་ལོ་དང་ཤིང་ཟོམ་གྱི་དབར་ནས་སྐྱོད། ཡང་
ན་ཁྲོམ་གཞུང་ཐོག་ནས་སྐྱོད། ལམ་ཟུར་ནས་དཀྱོག་སྐབས་གྲོང་མི་ལ་ལ་ནང་ས་ཕུད་པའི་
ཡུལ་གཞན་དུ་མཐོང་དཀོན་པའི་སྣང་ཚུལ་དེ་ལ་ཧ་ལས་ནས་ཁ་གདང་མིག་ཅེར། ཁྲོམ་
ལམ་དུ་འགྲོ་མཚམས་མི་འཇོག ཁྲ་ཡོལ་དམ་པོར་བསྡམས་ནས་དུར་ཁུང་ལས་ཀྱང་
བཙན། འཁོར་སྒྲོམ་ནི་རྒྱ་མཚོའི་སྟེང་གི་གྲུ་གཟིངས་ལས་ཀྱང་ཡམ་ཡོམ་ཆེ།
ཉིན་དགུང་ལ་སླེབས་སྐབས་ཀླུང་ཐང་ཐོག་ཉི་འོད་ཐད་ཀར་དངུལ་ཆུ་བཏང་བའི་
འཁོར་སྒྲོམ་གྱི་སྒྲོན་སྟེགས་ལ་ཕོག ལག་པ་ཞིག་རས་སེར་ཁྲ་ཡོལ་གྱི་ཕྱི་ལ་བརྐྱངས་ནས་
ཞིབ་མོར་དབྲལ་བའི་ཡིག་འཕྲིན་གྱི་ཤོག་རོ་དོར། ཤོག་རོ་དེ་དག་ལྷགས་ཕྱོགས་དང་བསྟུན་
ནས་ཕྱེ་ལེབ་དཀར་པོ་ཇི་བཞིན་ཐག་རིང་གི་རྩྭ་མུ་ཤུའི་མེ་ཏོག་དམར་པོའི་ཁྲོད་དུ་འཐོར།
ཆུ་ཚོད་དྲུག་པ་ཟིན་ལ་ཉེ། ཤིང་རྟ་འཁོར་ལོ་པོ་ཝ་ཧྲེན་ཁུལ་གྱི་ཁྲོམ་ལམ་ཆུང་ཆུང་
ཞིག་ཏུ་ཁ་བཀག དེའི་ནང་ལས་སེང་རས་ངོ་ཁེབས་གྱོན་པའི་བུད་མེད་ཅིག་ཐོན་ཡོང་བ་
དང་ཕྱི་བལྟས་ཀྱང་མ་སློག་པར་བུད་སོང་།
གཉིས། ལྕམ་ཆུང་བྷོ་ཝ་རི་མགྲོན་ཁང་དུ་འབྱོར་སྐབས་འགྲུལ་སྐྱེལ་ཤིང་རྟ་འཁོར་ལོ་རྡོག་
ཐོན་ཟིན་པས་ཧང་སང་། ད་བྱེད་དུས་འཁོར་ལོའི་ཁ་ལོ་བ་དབྱི་ཝེལ་གྱིས་ཁོ་མོ་དུས་ཚོད་
སྐར་མ་ལྔ་བཅུ་ང་གསུམ་སྒུག་ཀྱང་ད་དུང་ཡོང་མཁན་མེད་པས་སོང་བ་རེད།
ངོ་མ་བྱས་ན་ཁོ་མོ་ལའང་དོན་དག་གལ་ཆེ་བ་ཅི་ཡང་མེད་པས་བྲེལ་བ་ཅང་མེད་
མོད། དེ་ཉིན་དགོང་མོ་ལོག་རྒྱུའི་ཁ་ཆད་ཡོད་པས་ཆ་ལི་སེམས་ཁྲལ་འབྱུང་བར་དོགས།
དེའི་ཚེ་ཁོ་མོ་ངོ་ཚ་བ་དང་ཁ་སྐྱེངས། དེ་ནི་མི་ལ་གདོང་སྟོན་མི་ཕོད་པའི་བྱ་ངན་ལས་
མཁན་བུད་མེད་སྤྱི་དང་འདྲ་བར། དེའི་གཤིས་ཀ་འཇམ་པོ་ནི་འགབ་མཐུན་གྱི་ཉེས་
དམིགས་བསགས་པའི་སྡིག་བཤགས་དང་ཉེས་སྡོམ་ཞིག་གོ ། .
ཁོ་མོས་མྱུར་དུ་སྡོག་ཆས་བརྒྱབ། ཁང་རིན་སྤྲད། སྒོ་རའི་ནང་ལས་ཤིང་རྟ་འཁོར་ལོ་
ཞིག་གླས། འཁོར་ལོ་གཏོང་མཁན་ལ་མགྱོགས་པོ་འགྲོ་དགོས་པའི་འདེད་སྐུལ་ཡང་ཡང་
བྱས། དུས་ཚོད་ག་ཚོད་ཡིན་མིན་དང་། ལམ་ཐག་ཇི་ཙམ་སོང་མིན་ཡང་ཡང་དྲིས། མཐར་
ཁྲོམ་ལམ་ཁེ་ཁང་བྷུ་བ་རུ་ཁུག་རྟ་ལན་པར་གྱི་འགྲུལ་སྐྱེལ་ཤིང་རྟ་འཁོར་ལོའི་རྗེས་ལོན་ཙམ་བྱུང་།
ཁོ་མོ་ཟུར་གྱི་སྡོད་ས་སྟོང་པ་ཞིག་ཏུ་བསྡད་རྗེས་མིག་གཉིས་དམ་པོར་བཙུམས། རི་
གཤམ་དུ་སླེབས་མཚམས་ཁོ་མོ་གཞི་ནས་མིག་གདང་སྐབས་ཧྥེ་ལི་ཞི་ལྕགས་བཟོ་ཁང་གི་
སྒོ་འགྲམ་དུ་ལངས་ནས་ཁོ་མོ་བསྒུགས་ནས་ཡོད་པ་རྒྱང་རིང་པོ་ནས་རིག དབྱི་ཝེལ་གྱིས་
རྟའི་སྲབ་མདའ་འཐེན་མ་ཐག་ནང་མ་སྐྱེ་དམན་དེས་རྟིང་ཀ་བཀྱགས་ནས་མགོ་བོ་ཤིང་རྟ་
འཁོར་ལོའི་སྒེའུ་ཁུང་ནང་བརྙངས་ཏེ་འུད་ཆེན་པོས།
ལྕམ་སྐུ་ཞབས། ཁྱེད་རང་ལམ་སེང་སྐུ་ཞབས་ཧའོ་མེ་ཚང་ལ་ཕེབས་དགོས་ཀྱི་
འདུག དོན་དག་གལ་ཆེན་པོ་ཞིག་འདུག་ཟེར།
གྲོང་ཚོ་ནི་སྔར་རྒྱུན་དང་འདྲ་བར་འཇམ་ཐིང་ངེར་གནས། ད་ལྟའི་དུས་ཚིགས་ནི་
ཤིང་འབྲས་སྐྱོ་མ་བཟོ་བའི་དུས་ཚོད་ཡིན་པ་དང་ཡུང་གྲོང་གི་མི་ཚོས་ཉིན་གཅིག་རང་
ལ་ཁོང་ཚོས་བཀར་འཇུག་བྱས་པའི་ཤིང་འབྲས་དག་སྐྱོ་མ་བཟོ་ཡི་ཡོད་པས། ཁྲོམ་ལམ་གྱི་
དཀྱོག་མཚམས་སུ་ཚོས་གཞི་ཟིང་སྐྱའི་ཤིང་འབྲས་ཕུང་གསོག་ཅིག་ནས་རླངས་པ་འཐུལ་
ཆེ་བ་ཡོད་པར་མི་ཚང་མས་དོ་སྣང་བྱུང་ཞིང་། སྨན་རྫས་ཚོང་ཁང་གིས་བཟོས་པའི་ཅ་
བཞིན་འདུག སྨན་རྫས་ཚོང་ཁང་སྒོ་འགྲམ་གྱི་ཕུང་གསོག་དེ་ཁྱིམ་ཚང་གཞན་དག་ལས་
ལག་སྤྱིར་བཏང་གི་གྲོང་མི་ལས་ཕོན་ཆེ་བ་ཡོད་པ་དེ་ཡང་མི་མང་པོའི་འདོད་པ་སྐོང་བྱེད་
ཀྱི་བྲོ་བ་དེ་མི་སྒེར་ལས་ཕུན་སུམ་ཚོགས་པ་ཡོད་པ་སྨོས་ཅི།
ཁོ་མོ་སྨན་རྫས་ཚོང་ཁང་ནང་འཛུལ་བའི་ཚེ། སྒྲོམ་ལྡན་རྐུབ་སྟེགས་འགྱེལ་ཡོད་པ་
དང་། རུ་ཨང་གི་སྒྲོན་སྟེགས་ཡང་ས་སྟེང་དུ་ལྷུང་ནས་སྨན་རྡུང་བྱེད་དབྱུག་གུ་གཉིས་
ཀྱི་དབར་ན་ཁ་འབྱེད་འདུག ཁོ་མོས་བར་ཁྱམས་ཀྱི་སྒོ་ཕྱེ་བའི་ཚེ། གསོལ་ཐབ་དབུས་སུ་
རྫ་མ་དམར་སྨུག་མང་པོ་ཞིག་ཡོད་པའི་ནང་ཚིག་གུ་བཏོན་པའི་ལི་དང་། བྱེ་མ་ཀ་ར། ཀ་ར་
གྲུ་བཞི་བཅས་བླུག་འདུག ཅོག་ཙེའི་ཐོག་རྒྱ་ཐུར་དང་ཐབ་སྟེང་དུ་ཁོག་མ་བཀབ་འདུག
ཨོ་མུའི་ཁྱིམ་མི་རྒན་གཞོན་ཚང་མ་དེ་གར་ཡོད་པ་དང་པང་རས་མས་ལེའི་དབར་འཐེན།
ལག་པར་ཁ་དབྲག་འཁྱེར་ཏེ་བྲེལ་བྲེལ་འཚུབ་འཚུབ་ངང་གནས། ཀྲུ་སི་ཐེན་མགོ་བོ་དུད་
དེ་ཡོད་པ་དང་སྨན་གཉེར་དཀའ་བཅུ་པ་ན་རེ།
ཁྱོད་མཛོད་ཁང་ནང་དུ་འཚོལ་བར་སུས་བཏང་བྱུང་ངམ།
ག་རེ་བྱས་སོང་ངམ། གནས་ཚུལ་ག་རེ་ལྷགས་སོང་ངམ། 
གནས་ཚུལ་ག་རེ་ལྷགས་སོང་ངམ་ཨེ། སྨན་གཉེར་དཀའ་བཅུ་པས་རླུང་སྟོན་
བཞིན་ང་ཚོས་ཤིང་འབྲས་སྐྱོ་མ་བཟོ་བཞིན་ཡོད། ཁོག་མ་ཡང་འཁོལ་ཟིན་སོང་། འོན་
ཀྱང་སླ་དྲགས་ནས་ཁུ་བ་ཕྱི་ལ་ལུད་འགྲོ་བས་ངས་ཁོ་ཁོག་མ་ཞིག་འཚོལ་བར་བཏང་བ་
ཡིན། འོན་ཀྱང་ཁོ་ཉབ་བེ་ཉོབ་བེ། འགྲོ་འདོད་ལ་མ་འདོད་ངང་ངའི་ཚོད་ལྟ་ཁང་དུ་སོང་
ནས་མཛོད་ཁང་གི་ལྡེ་མིག་རྟ་མགོའི་ཐོག་ནས་བླངས་འདུག”
སྨན་གཉེར་དཀའ་བཅུ་པས་ཁང་ཀླད་འོག་གི་ཁང་ཆུང་ཞིག་ལ་མཛོད་ཁང་གི་མིང་
བཏགས། དེའི་ནང་ཁོའི་ལས་རིགས་དེའི་ཡོ་བྱད་དང་ཚོང་ཟོག་རྡག་རྡག་བླུགས་ཡོད། ཁོ་
རྒྱུན་དུ་གཅིག་པུར་ཁང་པའི་ནང་ཆུ་ཚོད་ཁ་ཤས་བསྡད་དེ་ཚོང་ཟོག་རེ་རེ་བཞིན་ལ་ཤོག་
ཛར་སྦྱར། ཤེལ་དམ་འདིའི་སྨན་ཤེལ་དམ་གཞན་ཞིག་ནང་བླུགས་ནས་ཁ་བསྐྱར་དུ་སྡོམ་
པར་བྱེད། ཁོའི་སྣང་བར་དེ་ནི་ཁང་ཆུང་རང་ག་བ་ཞིག་མ་ཡིན་པར་དེ་ནི་བླ་ན་མེད་པ་
དང་གསང་བ་བླ་མེད་ཀྱི་གནས་ཤིག་ཏུ་ངོས་འཛིན། དེའི་ནང་ལས་ཁོ་པའི་ལག་པ་བརྒྱུད་
ནས་སྨན་རིལ་བུ་དང་། སྨན་ཐང་། སྨན་ཆུ། ཁྲུད་རྫས་སོགས་ཐོན་སྐྱེད་བྱེད་ཀྱི་ཡོད་པས་
ཁོའི་སྙན་གྲགས་ས་ཕྱོགས་གང་སར་ཁྱབ། ཁོས་མི་གཞན་དག་ཁང་ཆུང་དེའི་ནང་འགྲོ་རུ་
མི་འཇུག་པ་དང་། ཁང་ཆུང་དེའི་གད་ཕྱིས་ཀྱང་ཁོ་རང་ངོ་མས་རྒྱག་པ་དེའི་ཐོག་ནས་ཁང་
ཆུང་དེའི་གནད་འགག་ཆེ་ཆུང་ཤེས་ཐུབ། དེས་ན་སྨན་རྫས་ཚོང་ཁང་ཕྱི་ལ་སྒོ་ཕྱེ་བ་ནི་ཕྱི་
མི་ལ་སོ་སོ་ངོམ་སའི་གནས་ཤིག་ཡིན་པའི་དབང་དུ་བཏང་ན། ཅ་དངོས་ཛར་ཛོར་འཇོག་
སའི་ཁང་ཆུང་དེ་ནི་ཁོ་དབེན་གནས་ལ་སྡོད་ས་ཡིན་ཞིང་། དེ་གར་རིག་པ་རྩེ་གཅིག་ཏུ་
སྒྲིམ་པ་དང་དོགས་འཚེར་ཅི་ཡང་མི་དགོས་པར་རང་ངོས་ཀྱི་དགའ་ཕྱོགས་ནང་འཛུལ་
ནས་སྡོད་ཆོག དེས་ན་ཀྲུ་སི་ཐེན་གྱི་ལྐུགས་རྟགས་དོད་པའི་ལས་ཀ་དེ་ནི་ཁོ་ལ་མཚོན་
ན་འགྲིག་མེད་བྱས་པ་ཡིན་པས་ཁོའི་ངོ་གདོང་ཀུ་ཤུ་ལས་ཀྱང་དམར་བར་གྱུར་ནས་ཡང་
བསྐོར་བསྐྱར་བསྐོར་གྱིས་བརྗོད་དོན།
ཧེན། མཛོད་ཁང་གི་ལྡེ་མིག་རེད་དོ། །དེའི་ནང་སྐྱུར་རྫི་དང་བ་ཚྭའི་རིགས་དང་།
ད་དུང་ཅ་དངོས་གཞན་དག་མུག་ཟོས་ནུས་པའི་བ་ཚྭའི་རྫས་འགྱུར་དངོས་རྫས་བཅུག་
ཡོད། ཁོ་ཁོག་མ་ཞིག་ལེན་པར་བཏང་བར། ཁོག་མ་ཁེབས་གཅོད་ཡོད་པ་ཞིག་ལེན་པར་
བཏང་བར། གཅིག་བྱས་ན་ངས་མི་ཚེ་གཅིག་རིང་བེད་མེད་དུ་ལུས་པའི་ཁོག་མ་ཞིག ཅ་
དངོས་ག་རེ་ཡིན་ནའང་བེད་སྤྱོད་ཡོད་པ་རེད། དེ་ནི་ང་ལྟ་བུའི་ལས་རིགས་ཀྱི་ཁྱད་ཆོས་
རེད། ཚང་མ་དབྱེ་བ་གསལ་པོ་འབྱེད་དགོས། ཁྱིམ་སྤྱོད་དང་སྨན་སྤྱོད་གཉིས་བསྲེ་མི་རུང་།
དེ་ནི་གཤག་བཅོས་ཀྱི་གྲིས་བྱ་དེ་གསོད་མི་རུང་དང་། དཔོན་པོའི་
ལྕམ་སྐུ་ཧའོ་མེ་ན་རེ། ད་རླུང་མ་ལངས་ཟེར།
ཨ་ཏ་ལི་ཡིས་ཁོའི་ཕྱི་གོས་ནས་བཟུང་སྟེ་ན་རེ།
པཱ་ལགས། པཱ་ལགས་ཞེས་འབོད།
སྨན་གཉེར་དཀའ་བཅུ་པ་ན་རེ། སུན་པོ་མ་བཟོ་དང་ཕར་སོང་། ཕར་སོང་། དེ་འདྲ་
དཔེ་མི་སྲིད། དེ་ལས་ཚོང་ཟོག་ཙག་ཙིག་ཚོང་ཁང་བཙུགས་ན་དགའ་ས་རེད། དྲང་པོ་
བཤད་ན། གཡུགས་ཞོག་གཡུགས་ཞོག གང་ལྟར་བཤད་ནའང་གཅིག་པ་རེད། ཆོགས་
ཤིག གཡུགས་ཤིག སྦྲང་སེར་གློད་ཅིག སྨན་སྣོད་ནང་ཤ་སྙོལ། སེང་རས་གཙག་གཤག་
ཐོངས་ཤིག་ཨི་མ་ན་རེ། དོན་དག་ག་རེ་ཡོད་ཅེས་དྲིས།
ངང་ཙམ་གྱིས་དང་། ཁྱོད་རང་གིས་ཟིང་ག་ཚོད་བརྒྱབ་མིན་ཨེ་ཤེས། ཁྱོད་ཀྱིས་
གཡོན་ཟུར་གྱི་བང་ཁྲི་གསུམ་པའི་ཐོག་གི་ཅ་ལག་མཐོང་མ་བྱུང་ངམ། ཁྱོད་རང་ཤོད་དང་།
ང་ལ་ལན་ཐོབས་དང་།
ངས་ཤེས་མ་བྱུང་། ཕོ་གཞོན་དེས་ངག་ལྡབ་ལྡིབ་ངང་དེ་ལྟར་སྨྲས།
ཧེན། ཁྱོད་ཀྱིས་ཤེས་མ་བྱུང་ཨེ། ད་ག་གྱིས། འོན་ཀྱང་ངས་ཤེས་ཀྱི་ཡོད། ལཱ་སེར་
གྱིས་ཁ་བཅད་པའི་ཤེལ་དམ་སྔོན་པོ་དེ་རིག་ཨེ་བྱུང་། དེའི་ནང་ཕྱེ་མ་དཀར་པོ་ཞིག་བླུག་
ཡོད་པའི་ཐོག་ད་དུང་ཉེན་ཁ་ཅན་ཞེས་པའི་ཡི་གེ་གསུམ་བྲིས་ཡོད། དེའི་ནང་བླུག་
པའི་སྨན་རྫས་ག་རེ་ཡིན་མིན་ཁྱོད་ཀྱིས་ཨེ་ཤེས། དུག་ཕྱེ་རེད་དོ། །ཁྱོད་ད་དུང་དེའི་ནང་
འཛུལ་ནས་འཇུ་ཕོད་པ་དཔེ་མི་སྲིད། དེའི་འཁྲིས་སུ་ཡོད་པའི་ཁོག་མ་ལེན་ཕོད་པ་ཨང་།
ལྕམ་སྐུ་ཧའོ་མེ་ལག་པ་གཉིས་ཐལ་མོ་སྦྱར་ནས་དུག་ཆེན་གྱི་གམ་ནས། དཔེ་སྲིད་
དོགས་མེད། ཁྱོད་ཀྱིས་ང་ཚོ་ཚང་མ་དུག་བཏབ་ནས་གསོད་དགོས་སྙམ་བྱུང་ངམ་ཞེས་སྐད་ཅོར་བརྒྱབ།
ཕྲུ་གུ་ཚོ་ངུ་ཤོར། ཧ་ལམ་གྲོད་ཁོག་ན་ཟུག་བཏང་ནས་ཤི་གྲབས་ཡོད་པ་ལྟར་བྱེད།
སྨན་གཉེར་དཀའ་བཅུ་པ་ན་རེ། ཁྱོད་ཀྱིས་ནད་པ་གསོད་དགོས་བསམ་བྱུང་
ངམ། ཁྱོད་ཀྱིས་ང་ཉེས་དོན་ཁྲིམས་རར་བསྐྱལ་ཏེ་ཉེས་ཅན་པའི་རྐུབ་སྟེགས་ཐོག་སྡོད་དུ་
བཅུག སྐེ་གཅོད་སའི་བཤས་རར་སྐྱེལ་དགོས་བསམ་བྱུང་ངམ། ངས་ལས་ཀ་བྱེད་སྐབས་
ཡིད་གཟབ་གང་འདྲ་བྱེད་མིན་མཐོང་མ་བྱུང་ངམ། རྦད་དེ་རྒྱུས་མངའ་ཡོད་པའི་ལས་ཀ་
ཡིན་ནའང་། སོ་སོའི་ལུས་ཐོག་གི་འགན་འཁྲི་ཡིད་ལ་འཁོར་སྐབས་དངངས་འདར་ཤོར་
གྱི་འདུག སྲིད་གཞུང་གིས་ག་དུས་ཡིན་ནའང་ང་ཚོའི་མགོ་ནས་གནོན་པ་དང་། ཁྲིམས་
སྲོལ་འདྲ་མིན་གྱིས་ང་ཚོར་དོ་དམ་བྱེད་པའི་ཚུལ་ནི་མགོ་ཐོད་དུ་བཀལ་བའི་རལ་གྲི་ཞིག་
དང་འདྲ་བར་ག་དུས་མགོ་ཐོག་ལྷུང་མིན་མི་ཤེས་པ་ལྟར་རེད” ཅེས་བརྗོད།
ཨི་མ་དེ་གར་འབོད་དོན་སྐད་ཆ་འདྲི་མི་འདོད་པར་གྱུར། སྨན་གཉེར་དཀའ་བཅུ་པ་
ནི་སྔར་བཞིན་དབུགས་ལྷེམ་ལྷེམ་ངང་ན་རེ།
ཁྱོད་ཀྱི་བྱེད་སྟངས་དེ་ང་ལ་དྲིན་ལན་འཇལ་བ་རེད་དམ། ངས་ཁྱོད་ཀྱི་ཕ་མ་ཇི་
བཞིན་སེམས་ཁུར་མ་ཁྱབ་པ་མེད་པ་བྱེད་ཀྱི་ཡོད། ང་ལ་དྲིན་ལན་འཇལ་སྟངས་དེ་འདྲ་
རེད་དམ། གལ་སྲིད་ང་མེད་ན་ཁྱོད་རང་ད་ལྟའི་དུས་སུ་གང་དུ་བསྡད་ཡོད་དམ། ཁྱོད་ཀྱིས་
ཅི་ལས་ཤེས་སམ། ཁྱོད་ཀྱི་ཟས་གོས་གང་ནས་བྱུང་ངམ། ཁྱོད་ལ་སློབ་སྦྱོང་གི་གོ་སྐབས་
སྤྲད། ཐབས་བརྒྱ་ཇུས་སྟོང་གིས་མ་འོངས་པར་ཁྱོད་རང་སྤྱི་ཚོགས་ཐོག་མགོ་བོ་འགྱོགས་
ཐུབ་པ་ཞིག་བྱུང་ན་བསམ། ཁྱོད་རང་འཇོན་པོ་ཞིག་ཆགས་པ་བྱེད་དགོས་བསམ་ན་རྔུལ་
ནག་མང་པོ་འདོན་པ་དང་དཀའ་བ་ཆེན་པོ་སྤྱོད་དགོས། དེ་ནི་སྔ་རབས་པའི་གཏམ་དཔེ་
ཇི་བཞིན། དཔྱིད་ཐལ་བ་འཚུབ་འཚུབ་མ་བྱས་ན། སྟོན་སྣུམ་ཞག་ཚིར་ཚིར་ཡོང་གི་མ་རེད་ཟེར།
ཁོ་འཚབ་ནས་ལ་ཋིན་གྱི་སྐད་ཀྱང་ཁ་ནས་ཤོར། གལ་ཏེ་ཁོས་རྒྱ་སྐད་དང་ཀེ་ལེན་
ལན་གྱི་སྐད་ཤེས་ན་ཁོས་ཀྱང་ཤོད་པར་ངེས། ཅིའི་ཕྱིར་ཞེ་ན་དེའི་ཚེ་ཁོ་ངར་རབ་ཏུ་
འཕེལ་བའི་གནས་སྐབས་ཡིན་པས་སེམས་ནང་གི་སྐད་ཆ་ག་རེ་ཡིན་ནའང་སྣང་མེད་ངང་
ཤོར་བར་སྲིད་དེ། དེ་ཡང་རྒྱ་མཚོའི་ཐོག་རླུང་འཚུབ་ལངས་ཚེ་མཚོ་འགྲམ་གྱི་མཚོ་རྩྭ་
དང་མཚོ་གཏིང་གི་འདམ་སྙིགས་ཚང་མ་ལངས་སྲིད་པ་ལྟར་རོ། །
ཁོས་མུ་མཐུད་དེ་བརྗོད་དོན།
ངས་ཁྱོད་རང་ལ་ཇུས་མེད་ཇུས་འཁྲི་བྱས་པར་ད་ཆ་འགྱོད་པ་གཏིང་ནས་སྐྱེ་ཡི་
འདུག ཁྱོད་རང་སོ་སོའི་ཡུལ་སྐྱོ་པོ་དེར་འཚོ་བ་སྐྱོ་པོ་སྐྱེལ་བ་དང་སྡོད་ས་སྐྱོ་པོར་སྡོད་དུ་
མ་བཅུག་པར་འགྱོད་པ་སྐྱེ་ཡི་འདུག ཁྱོད་རང་བ་ལང་དང་ར་ལུག་འཚོས་ན་ཡག་ཤོས་
ཡིན་པ་ལས་ཚན་རིག་གི་ལས་ཀ་འཇོན་མཁན་ཞིག་མ་རེད། ཤོག་ཛར་སྦྱོར་རྒྱུ་ཞིག་ཀྱང་
ཤེས་ཀྱི་མི་འདུག ཁྱོད་རང་ངའི་ཁྱིམ་དུ་སྡོད་པ་ནི་ལྷ་ཡབ་རྒྱགས་རིལ་ཞིག་དང་། བྱ་ཕོ་
རྒྱགས་པ་ཞིག་དང་འདྲ་བར་ཟ་རྒྱུ་འཐུང་རྒྱུ་ལས་མི་ཤེས་ཟེར།
ཨི་མ་ཁ་ཕྱིར་བསྐོར་ནས་ལྕམ་སྐུ་ཧའོ་མེ་ལ་དྲིས་དོན།
ཁོང་ཚོས་ང་འབོད་དོན་ཟེར།
ཨ་ཙི། དཀོན་མཆོག་མཁྱེན། སེམས་བཟང་ཅན་གྱི་བུད་མེད་དེས་སེམས་སྡུག་
པའི་རྣམ་འགྱུར་སྟོན་བཞིན་ཨི་མ་ཡི་སྐད་ཆ་ཤོད་འཕྲོ་བཅད་དེ་ན་རེ། ཇི་ལྟར་ཞུ་དགོས་
སམ། དེ་ནི་སྟབས་མི་ལེགས་པའི་དོན་དག་ཅིག་རེད་ཟེར།
ཁོ་མོའི་སྐད་ཆ་མ་རྫོགས་གོང་ལ་སྨན་གཉེར་དཀའ་བཅུ་པས་སྐད་ཆེན་པོས།
སོང་། ཚང་མ་བཤོས་ནས་གཙང་མ་འཁྲུས་ཏེ་རང་འཇགས་ཞོག་ཅིག མགྱོགས་
ཙམ་གྱིས་ཞེས་བཤད། ཁོས་ཀྲུ་སི་ཐེན་གྱི་གོས་ཀྱི་གོང་པ་ནས་བཟུང་སྟེ་དཀྲུག་དཀྲུག་
གཏོང་བའི་ཚེ་ཁུག་མའི་ནང་ལས་དེབ་ཆུང་ཞིག་སར་ལྷུང་།
ཕོ་གཞོན་དེས་སྒུར་སྒུར་བྱས་ཏེ་སྒྲུག་པར་བརྩམས་ནའང་ཧའོ་མེ་དེ་བས་བདེ་ལྕག་
དོད་པས་ཡར་སྒྲུག་པ་དང་། ཁ་གདང་མིག་ཅེར་བཞིན།
ཁྱོ་ཤུག་དགའ་བའི་རོལ་མཚོ་ཞེས་འབྲུ་རེ་བཞིན་དལ་བུས་ཀློག ཨ་ཧོ། ཡག་པོ་
རེད། དཔེ་ཡག་པོ་རེད། ད་དུང་རི་མོ་འདུག ཧེན། ཞབས་འདྲེན་རང་རེད” ཟེར།
ལྕམ་སྐུ་ཧའོ་མེ་ཚུར་ཡོང་བ་ན་སྐུ་ཞབས་ཧའོ་མེ་ན་རེ།
ལག་པ་འཇུ་མི་དགོས་ཟེར།
ཕྲུ་གུ་ཚོ་རི་མོ་ལ་ལྟ་འདོད།
ཕྱིར་སོང་ཞེས་ཁོས་བཀའ་བཏང་། ཁོང་ཚོ་ཕྱིར་སོང་།
ཁོ་སྔོན་ལ་ཁང་པའི་ནང་གོམ་སྟབས་ཆེན་པོས་ཕར་ཚུར་འགྲོ་བ་དང་། ཁ་སྔོག་པའི་
དེབ་ལག་པའི་མཛུམ་མོའི་དབར་དུ་བཞག་ནས་མིག་ཧྲིག་ཧྲིག་ཏུ་གཡོ། དབུགས་འཚང་། ངོ་
གདོང་ལུག ཧ་ལམ་རྒྱལ་གཟེར་ལངས་པ་ལྟར་དུ་སྣང་། དེ་ནས་ཁོ་ལག་གཡོག་ཕོ་གསར་
གྱི་འགྲམ་དུ་ལངས་པ་དང་ལག་པ་གཉིས་བྲང་ལག་བཅས་ཏེ་ན་རེ།
ལས་ཀ་སྡུག་པ་ཚང་མ་དང་ཁྱོད་རང་དང་འབྲེལ་བ་ཡོང་དོན་ཅི་ཡིན་ནམ། སྡུག་
ཕྲུག ཡིད་གཟབ་གྱིས་མ་གཏོགས་ཁྱོད་རང་མ་རབས་ཀྱི་ཕྱོགས་སུ་ལྷུང་བཞིན་འདུག
ཁྱོད་རང་བསམ་བློ་ཞིག་ཐོངས་དང་། དེབ་གཙོག་པ་འདི་ངའི་ཕྲུ་གུའི་ལག་པར་ཐེབས་
ན་ཁོང་ཚོའི་ཀླད་པའི་ནང་དུག་གི་རྩ་བ་ཚུགས་ནས་ཨ་ད་ལིའི་དྭངས་གཙང་གི་སེམས་
ཁམས་ལ་བཙོག་པ་ཤོར་བ་དང་། ན་ཕོ་ལུན་གྱི་སྤྱོད་ལམ་ངན་པ་ཆགས་རྒྱུར་ཐེ་ཚོམ་མེད།
ཁོ་ད་ཆ་མི་རྒན་པ་ནང་བཞིན་ཆགས་འདུག ཁོས་མཐོང་མེད་ཅེས་ཁྱོད་ཀྱིས་མནའ་སྐྱེལ་
ཐུབ་བམ། ཟེར།
ཨི་མ་ན་རེ། ཡང་སྙིང་། སྐུ་ཞབས་ཧའོ་མེ་ལགས། ཁྱེད་རང་གིས་ང་ལ་ཡང་སྙིང་ཅི་
ཞིག་ཤོད་རྒྱུ་ཡོད་དམ་ཞེས་དྲིས་
ཏག་ཏག ལྕམ་ཆུང་བྷོ་ཝ་རི་ལགས། ཁྱེད་རང་གི་གྱོས་པོ་གྲོངས་འདུག”
སྐུ་ཞབས་བྷོ་ཝ་རི་བགྲེས་པོ་དངོས་འབྲེལ་གྲོངས་སོང་། ཁོང་ཉིན་གོང་མའི་དགོང་
མོའི་གསོལ་ཚིགས་གྲུབ་རྗེས་གསོལ་སྒྲོག་ཐོག་ནས་ཁ་འབྲལ་སྐབས་གློ་བུར་གཟའ་གྲིབ་
ཕོག་ནས་གྲོངས། ཨི་མ་ངུ་སླ་བས་ཆ་ལིས་ཆེད་མངགས་སྐུ་ཞབས་ཧའོ་མེ་ལ་གནས་ཚུལ་
དེ་ཁོ་མོ་ལ་ཤོད་ཐབས་བྱེད་རོགས་ཞེས་མངགས།
སྐུ་ཞབས་ཨོ་མུས་སྐད་ཆ་གང་འདྲ་ཟེ་ཤོད་མིན་བསམ་བློ་ཆ་ཚང་ཞིག་བཏང་། དེ་ནི་
གུས་ཞབས་ལྡན་ལ་སྙན་ཆ་དོད་པ་དང་། ཕར་སྐོར་ཚུར་སྐོར་དང་སེམས་གསོ་གཏོང་ནུས་
པའི་སྐད་ཆ་ཡིད་ཀྱི་གསོས་སུ་སྨིན་པ་ཞིག་ལགས་མོད། འོན་ཀྱང་ཁོང་ཁྲོའི་རྦ་རླབས་ཀྱིས་
ཁོའི་སྐད་ཆ་སྙན་པོ་ཡོངས་རྫོགས་དེ་མར་བརླག
ཧའོ་མེ་ཡིས་མུ་མཐུད་ཁོའི་ལག་གཡོག་ལ་གཤེ་འགོ་ཚུགས་ཏེ་དེ་ག་ནས་གནས་ཚུལ་
ཞིབ་ཕྲ་ཐོས་རེ་མེད་པས་ཨི་མ་སྨན་རྫས་ཚོང་ཁང་ནས་ཁ་བྲལ། ཁོའི་ཁོང་ཁྲོ་རིམ་བཞིན་
འཇགས་པས་ཁོས་མཐའ་ཆགས་མེད་པའི་ཞྭ་མོས་རླུང་གཡོབ་བྱས་ཏེ་གཡུག་བཞིན་
བྱམས་ཞིང་བརྩེ་བའི་ཡབ་ཆེན་གྱིས་བུ་ལ་བཞིན་བརྗོད་དོན།
ངས་དེབ་འདི་ལ་རྦད་དེ་ངོ་རྒོལ་བྱེད་ཀྱི་མེད། འདིའི་རྩོམ་པ་པོ་ནི་སྨན་པ་ཞིག་
རེད། འདིའི་ནང་གི་ཚན་རིག་སྐོར་གྱི་ལེའུ་ཁ་ཤས་ཀློག་ནའང་མ་འགྲིག་པ་མེད། ཐ་ན་
ཀློག་དགོས་ངེས་རེད། འོན་ཀྱང་ངང་ལོང་འཁྱིལ་ལོང་དགོས་ཀྱི་རེད། མ་མཐར་ཁྱོད་རང་
ན་སོ་ལོན་པ་དང་བླང་དོར་ཤེས་སྐབས་ཀློག་ན་འགྲིག་གི་རེད་ཅེས་བཤད།
ཨི་མ་ཡིས་སྒོ་རྡུང་སྐབས་ཁོ་མོ་བསྒུགས་ནས་ཡོད་པའི་ཆ་ལིས་ལག་པ་གཉིས་
བརྐྱངས་ཏེ་ཁོ་མོའི་ཕྱོགས་སུ་ཡོང་བ་དང་། སྐྱོ་གདུང་གི་སྐད་ངག་ཐོག་ནས།
ཨ་ཙི། ངའི་སྙིང་སྡུག་ཅེས་བཤད།
ཁོས་བྱམས་བརྩེ་ཆེན་པོས་མགོ་བོ་སྒུར་ཏེ་མོ་ལ་འོ་སྦྱར། ཁོའི་མཆུ་ཐུག་མཚམས་ཁོ་
མོའི་ཡིད་ལ་སྐྱེས་པ་གཞན་ཞིག་འཁོར། དེས་ན་མོས་འདར་སིག་སིག་གི་ལག་པས་འགྲམ་པ་ཕྱིས་ཙམ་བྱས།
ཁོ་མོས་འོ་འོ། ངས་ཧ་གོ་བྱུང་ངས་ཧ་གོ་བྱུང་ཟེར།
ཁོས་སྐྱེད་མའི་འཕྲིན་ཡིག་ཨི་མ་ལ་བསྟན། འཕྲིན་ཡིག་ནང་ཁོའི་ཕ་འདས་པའི་
སྐོར་བྲིས་པ་ལས་ཅི་འདྲའི་སེམས་སྡུག་ཆེ་ལུགས་ཀྱི་སྐད་ཆ་གང་ཡང་བྲིས་མེད། ཨ་མའི་
བློ་ཕམ་ཤོས་ནི་འཆི་ཁར་ཡང་ཆོས་ལུགས་ཀྱི་ལྟུང་བཤགས་ཁས་མ་བླངས་པར་དྷུ་ཏེ་གྲོང་
རྡལ་གྱི་ཁོ་ཧྥེའི་ཇ་ཁང་ཞིག་གི་སྒོ་ཁར་འགྱེལ་བ་དེ་ཡིན་ཞིང་། དེ་གོང་འཐབ་གྲོགས་རྙིང་
པ་ཁ་ཤས་དང་མཉམ་དུ་ཇ་ཁང་ནང་རྒྱལ་གཅེས་ཀྱི་མཉམ་འཛོམས་གསོལ་ཚིགས་ཟས་མ་
ཐག་ཡིན་ལུགས་བྲིས་ཡོད།
ཨི་མ་ཡིས་འཕྲིན་ཡིག་ཁོ་ལ་ཕྱིར་སྤྲད། དགོང་མོའི་གསོལ་ཚིགས་ཤོམ་སྐབས་ཁོ་མོས་
ཀྱང་ལྟོ་ཆས་ཟ་འདོད་མེད་པའི་བཟོ་བསྟན། འོན་ཀྱང་ཁོས་ཨུ་ཚུགས་བྱས་རྗེས་ཁོ་མོས་
ཀྱང་ཐེ་ཚོམ་མེད་པར་བཟས། དེའི་ཚེ་ཆ་ལི་ཁོ་མོའི་མདུན་དུ་བསྡད་དེ་འགུལ་ཙམ་ཡང་
མི་བྱེད་པར་སེམས་ནད་རབ་ཏུ་ཆེ་བའི་ཉམས་འགྱུར་མངོན།
ཁོས་མགོ་བོ་བཏེགས་ཏེ་ཨི་མ་ལ་ཡང་ཡང་ལྟ་བ་དང་། མིག་གི་མདངས་ནང་དུ་སེམས་
སྡུག་གིས་ཡོངས་སུ་གང་། ལྟ་ཡུན་ཡང་རིང་། ཁོས་དབུགས་རིང་ཞིག་བཏང་ནས་བརྗོད་དོན།
ང་ཡང་བསྐྱར་ཐེངས་ཤིག་ཐུག་རྒྱུ་བྱུང་ན་ཅི་མ་རུང་བསམ་གྱི་འདུག” ཟེར།
ཁོ་མོ་སྨྲ་བ་མེད་པར་བསྡད། མཐར་རྣམ་འགྱུར་ཞིག་མཚོན་དགོས་ཀྱི་རེད་ཨང་བསམ་ནས་ན་རེ།
ཁྱེད་རང་གི་ཕ་དམ་པ་དགོང་ལོ་ག་ཚོད་རེད་དམ།
ལྔ་བཅུ་ང་བརྒྱད། ཨ་ལས། སྐད་ཆ་མཚམས་ཆད།
སྐར་མ་བཅོ་ལྔ་ཙམ་སོང་རྗེས་ཁོས་སླར་ཡང་།
ཡ་ང་བའི་སྐྱེད་མ་ཁོང་ད་ཆ་གང་འདྲ་བྱེད་དགོས་རེད་དམ་ཟེར།
ཁོ་མོས་མགོ་བོ་ཕྲེད་དུ་གཡུགས་ནས་མོ་ལའང་ཐབས་ཤེས་མེད་ཚུལ་བསྟན།
ཁོ་མོ་ཁ་མི་གྲག་པར་སྡོད་པ་མཐོང་སྐབས་ཆ་ལི་ཡི་སེམས་ལ་ཁོ་མོ་སེམས་སྡུག་ཆེན་
པོ་ཡོད་ཀྱི་རེད་སྙམ་སྟེ་ཁོ་མོ་སེམས་སྡུག་མི་ཡོང་བའི་ཆེད་དུ་སྐད་ཆ་སྐུམ་གང་ཐུབ་བྱས། ད་
དུང་སོ་སོའི་ཡི་མུག་གི་རྣམ་འགྱུར་འདོར་གང་ཐུབ་ཀྱིས “ཁ་ས་སྐྱིད་པོ་ཨེ་བྱུང” ཞེས་དྲིས། སྐྱིད་པོ་བྱུང་།
གསོལ་ལྕོག་ཐོག་གི་སྒྲོག་ཁེབས་བསྡུས་ཟིན་ནའང་བྷོ་ཝ་རི་སྔར་བཞིན་མ་ལངས་
པར་བསྡད་པས་ཨི་མ་ཡང་རང་སར་བསྡད། ཁོ་མོས་ཁོ་ལ་ལྟ་བའི་དུས་ཚོད་ཇི་ཙམ་རིང་
བ་དེ་ཙམ་གྱིས་ཆོ་བྲོ་མེད་པས་སེམས་ནང་ལས་ཁོ་ལ་བཅངས་པའི་སྙིང་རྗེ་ཡང་ཇེ་ཆུང་དུ་
སོང་། ཁོ་མོའི་སེམས་ལ་ཆ་ལི་ནི་མི་ཕལ་པ་ཐེབས་ཆག་ཅིག་དང་འཇོན་ཐང་མེད་པའི་མི་
ཞིག་ཏུ་མཐོང་། མདོར་ན་ཕྱོགས་གང་ནས་བལྟས་ནའང་ཁོ་ནི་ཡ་ང་དགོས་པའི་འབུ་སྲིན་
ཞིག་ཏུ་བསམ། ཁོ་ལ་ཇི་ལྟར་གཡོལ་དགོས་སམ། ནུབ་མོ་དེ་ནི་ཅི་འདྲའི་རིང་བ་ཞིག་རེད་
ཨང་། ཧ་ལམ་ཉལ་ཐའི་དུ་བ་དང་འདྲ་བར་ཁོ་མོ་ཐམ་མེ་ཐོམ་མེར་གྱུར།
ཁང་པའི་ཁྱམས་ནང་ལས་དབྱུག་པ་མཐིལ་གཅལ་ལ་ཐུག་པའི་སྒྲ་སྐམ་པོ་ཞིག་གྲག་
ཡོང་ཞིང་། དེ་ནི་དབྱི་པོ་ལེ་ཐེས་ལྕམ་ཆུང་གི་དོས་སྒམ་སྐྱེལ་བའི་གོམ་སྒྲ་རེད། དོས་སྒམ་
དབོར་སྐབས་ཁོ་ཤུགས་ཆེན་པོ་རྒྱག་དགོས་པས་རྐང་ཚབ་དབྱུག་པས་པང་གཅལ་ཐོག་
ཚེས་བརྒྱད་ཟླ་བའི་རི་མོ་ཞིག་འཐེན།
ཁོའི་སྐྲ་ལོ་དམར་སེར་ཐོག་ནས་རྔུལ་ཆུའི་ཐིགས་པ་ཟག་བཞིན་ཡོད་པས་རླུང་རྟ་
གུད་པའི་མི་དེ་ལ་མིག་གིས་ལྟ་བཞིན་སེམས་ལ་དོན་དེ་མི་འདིས་སྔ་ས་ནས་བརྗེད་ཟིན་པ་རེད་ཨང་སྙམ།
བྷོ་ཝ་རིས་དངུལ་ཁུག་ལས་སྒོར་གཅིག་ལོར་གཅིག་བཏོན། ཁོ་པ་སོ་སོའི་འཇོན་ཐང
ཞན་པའི་དབང་གིས་བཟོས་པའི་སྐྱེ་བོ་ལས་ངན་པ་དེ་མཐོང་སྐབས་ཁོ་ལ་འགྱོད་ཤགས་ཀྱི་
བསམ་བློ་མེད་ལ། ཕམ་ཉེས་ཀྱི་ངོ་ཚ་ཡང་བརྗེད་ཟིན།
ཆ་ལིས་དྲོད་ཐབ་སྟེང་དུ་བཞག་པའི་ལེ་ཨོན་གྱིས་ཁོ་མོ་ལ་སྤྲད་པའི་ཕྱེ་ལེབ་མེ་ཏོག་
ལ་ལྟ་བཞིན་དེ་འདྲའི་མེ་ཏོག་མཛེས་པ་ལ་ཨང་ཟེར།
ཁོ་མོ་སྣང་མེད་ངང་དེ་ག་རང་། ངས་ད་གིན་དངུལ་སློང་མཁན་བུ་མོ་ཞིག་གི་
ས་ནས་ཉོས་པ་ཡིན་ཟེར།
ཆ་ལིས་ཕྱེ་ལེབ་མེ་ཏོག་ཚུར་བླངས། ངུས་ནས་དམར་པོར་གྱུར་པའི་མིག་གཉིས་ཀྱི་ཐོག་
བཞག་སྟེ་དྲི་ཞིམ་དལ་བུས་སྣོམ་ཞིང་།
ཧ་ལམ་དམར་པོར་གྱུར་པའི་མིག་ལ་ཕན་གྱི་ཡོད་པ་
ལྟར་སྣང་། ཁོ་མོས་མེ་ཏོག་ལམ་སེང་ཚུར་བསྡུས་ཏེ་ཆུ་བཀང་བའི་བུམ་པའི་ནང་བླུགས།
ཉིན་གཉིས་པར་ལྕམ་སྐུ་བགྲེས་མོ་བྷོ་ཝ་རི་འབྱོར། ཁོང་དང་བུ་མཉམ་དུ་རྒྱགས་ཚད་
ངུས། ཨི་མ་ནི་ནང་ལས་ལ་ཁ་གཡར་ནས་ཁོ་གཉིས་ཀྱི་འགྲམ་དུ་མ་བསྡད།
ཉིན་ཕྱི་མར་ཁོང་ཚོ་མྱ་ངན་འཁུར་ཚུལ་གྱི་དོན་དག་གྲོས་བསྡུར་བྱེད་དགོས་པས་
སྐུད་བླུག་སྣོད་འཁྱེར་ཏེ་ཆུ་འགྲམ་གྱི་བསིལ་གཡབ་འོག་ཏུ་བསྡད།
ཆ་ལིས་སོ་སོའི་ཡབ་ཆེན་གྱི་སྐོར་བསམ་བློར་འཁོར་སྐབས་དེ་སྔོན་དེ་ཙམ་དགའ་
པོ་མེད་པའི་མི་དེ་ལ་ད་ཆ་ཕ་བུའི་བརྩེ་དུང་ལྷག་པར་ཟབ་པས་ཁོ་རང་ཡང་ཧང་སང་།
བགྲེས་མོ་བྷོ་ཝ་རི་ཡང་སོ་སོའི་ཁྱོ་བོ་དྲན་པས། སྔོན་ཆད་སུན་སྣང་སྐྱེ་འོས་པའི་ཉིན་མོ་
དེ་དག་ད་ཆ་དྲན་གསོའི་ནང་དོན་དུ་གྱུར། སུན་སྣང་དང་འཁང་ར་ཡོངས་རྫོགས་དུ་བ་
བཞིན་དུ་ཡལ། ལོ་ཟླ་རིང་མོའི་ནང་གྲུབ་ཟིན་པའི་གོམས་གཤིས་ལ་ཞེན་ཆགས་ལྷག་པར་
སྐྱེས། ཁོ་མོ་འཚེམ་བུ་རྒྱག་སྐབས་མིག་ཆུ་རྡོག་པོ་ཆེན་པོ་རེ་འགྲིལ་བ་སྣ་རྩེར་ཡུད་ཙམ་རེ་
ལུས། ཨི་མ་ནི་ཆུ་ཚོད་ཞེ་བརྒྱད་གོང་ལ་ལེ་ཨོན་དང་མཉམ་དུ་ཕྱི་མིའི་བར་ཆད་མེད་པར་
བརྩེ་དུང་གི་དགའ་བདེའི་དཔལ་ལ་རོལ་ནས་འདྲེན་བྱེད་ཀྱིས་ཕ་རོལ་པོར་ནན་པོ་ཞིག་
ལྟ་ཁོམ་མ་བྱུང་བའི་ཚུལ་དག་ཡིད་ལ་འཁོར།
ཁོ་མོས་བསྐྱར་དུ་ལོག་ཐབས་མེད་པའི་ཉིན་མོ་དེ་དམ་པོར་བཟུང་ནས་སྨྲ་བསམ་
བརྗོད་ལས་འདས་པའི་ཞིབ་ཕྲའི་གནས་ཚུལ་དག་དྲན་གསོ་བྱེད་རྩིས་བྱས། སྒྱུག་མོ་དང་
ཁྱོ་བོ་འགྲམ་དུ་ཡོད་པ་གེགས་སུ་གྱུར་པས་ཅི་ཡང་མི་ཉན། ཅི་ཡང་མི་ལྟ་བར་བརྩེ་དུང་
གི་བརྗོད་བྱ་མྱོང་རོལ་བྱེད་དགོས་སྙམ། འོན་ཀྱང་ཕྱི་རོལ་འཇིག་རྟེན་གྱི་ཤུགས་རྐྱེན་ཕོག་
པའི་དབང་གིས་ཁོ་མོས་ཐབས་ཇི་ལྟར་བཀོལ་ནའང་འཆར་སྒོ་དེ་དག་རྒྱུན་མཐུད་མ་ཐུབ།
ཁོ་མོ་ཕྱུ་པ་ཞིག་གི་ནང་ཤ་འཕྲལ་བཞིན་ཡོད་པས་རས་ཧྲུག་གང་སར་འཐོར། བགྲེས་
མོ་བྷོ་ཝ་རི་ནི་མགོ་བོ་སྒུར་ནས་ཅི་ཞིག་འབྲེག་བཞིན་མཆིས། ཆ་ལི་ནི་རྩུབ་རས་ལྕུག་མ་
བསླས་པའི་འདྲུད་ལྷམ་ཞིག་གྱོན། ཉལ་གོས་ལ་སྤྱོད་པའི་ཏཱ་ཡི་རྙིང་སོང་རྫ་མདོག་ཅིག་
གྱོན། ལག་གཉིས་སྟོད་ཐུང་གི་པ་ཀིའི་ནང་བཅུག་ནས་ཁ་མི་གྲག་པར་གནས། ཁོང་ཚོ་
དང་ཐག་མི་རིང་བའི་སར་པེལ་ཐེ་ནི་གོང་དཀྲིས་དཀར་པོ་ཞིག་དཀྲིས། རྐོ་མ་ཆུང་ཆུང་
ཞིག་ཐོགས་ཏེ་ལམ་ཆུང་ཐོག་གི་བྱེ་མ་སྙོམ་བཞིན་མཆིས།
དེའི་ཚེ་རས་ཆ་ཚོང་ཁང་གི་སྦྱིན་བདག་སྐུ་ཞབས་ལེ་ཧོ་ལྕགས་ཁྲའི་སྒོ་འཛུལ་ནས་
ཡོང་བཞིན་པ་ཁོང་ཚོས་མཐོང་།
སྟབས་མི་ལེགས་པའི་གནས་ཚུལ་དེ་འདྲ་ཐུག་སྐབས་ཁོས་སྒྲུབ་འོས་པའི་དོན་དག་
ཅི་འདུག་གམ་ཞེས་དྲིས་པར། ཨི་མ་ཡིས་ཐུགས་ཅ་སུན་པོ་གནང་མི་དགོས་ཟེར། འོན་
ཀྱང་ཚོང་པ་དེས་དེ་མུར་མི་འཇོག་པར་དགོངས་པ་མ་ཚོམ། ཁྱེད་རང་ལ་ཟུར་དུ་བཀའ་
མོལ་ཁ་ཤས་ཞུ་དགོས་ཡོད་ཟེར།
དེ་ནས་ཁོས་སྐད་མགོ་དམའ་པོས་བརྗོད་དོན།
ངས་ཞུ་ཡས་ཀྱི་བཀའ་མོལ་དེ་ཁྱེད་རང་གིས་མཁྱེན་གསལ་རེད།
ཆ་ལི་ཡི་ངོ་གདོང་རྣ་རྩ་བར་དམར་པོར་གྱུར།
ཨ་ལས། རེད་ཡིན་དང་ཡིན།
ཁོ་སེམས་འཚབ་ལངས་པས་ངོ་གདོང་ཆུང་མ་ལ་ཕྱོགས་ནས་བརྗོད་དོན།
ཁྱེད་རང་གིས་ཨུན་དེ་འདྲ་བྱས་ན་ཨུན།
ཁོའི་གོ་དོན་རྟོགས་པས་ཁོ་མོ་ཡར་ལངས། དེས་ན་ཆ་ལིས་སོ་སོའི་སྐྱེད་མ་ལ་སྐྱོན་
ཡོད་མ་རེད། ཁྱིམ་གྱི་དོན་ཆུང་འདྲ་ཡིན་སྲིད་ཟེར།
དངུལ་བུན་སྐོར་སྐྱེད་མས་ཤེས་ན་བཀའ་སྐྱོན་གནང་སྲིད་པས་ཁོང་གིས་ཤེས་སུ་འཇུག་མི་འདོད།
ཁོ་གཉིས་ལས་ལྷག་མེད་པས་སྐུ་ཞབས་ལེ་ཧོས་སྐད་ཆ་ཤོད་སྐབས་ནེམ་ནུར་མེད།
དང་ཐོག་ཁོས་ཨི་མ་ཡིས་ཤུལ་བཞག་རྒྱུན་འཛིན་བྱས་པར་བཀྲ་ཤིས་བདེ་ལེགས་ཞུས། དེ་
ནས་གྱང་འགྲམ་གྱི་འབྲས་ཤིང་དང་། འདི་ལོའི་སྟོན་འབབ། ཁོ་རང་སོ་སོའི་ལུས་ཁམས་
སྐོར་ལ་དེ་འདྲ་རང་རེད། ཡག་རྒྱུ་མེད་ལ་སྡུག་རྒྱུ་ཡང་མི་འདུག་ལ་སོགས་འབྲེལ་
མེད་ཀྱི་སྐད་ཆ་མང་པོ་ཞིག་བཤད། དེ་ནས་མི་གཞན་དག་གིས་གང་འདྲ་ཤོད་ཀྱི་ཡོད་ཀྱང་
རུང་། སོ་སོས་སྲོག་འབེན་བཙུགས་ཀྱིས་འབད་བརྩོན་བྱས་ཀྱང་གང་ལྟར་ལྟོ་གོས་འཕྱིད་
ཙམ་ལས་མེད་ལུགས་བརྗོད།
ཨི་མ་ཡིས་ཁོར་གང་འདོད་ཤོད་དུ་བཅུག ཉིན་གཉིས་རིང་ཉི་མ་ཧ་ཅང་འཁྱོལ་ཁག་པོ་བྱུང་།
ཁོས་མུ་མཐུད་དེ་བརྗོད་དོན། ཁྱེད་རང་གི་སྐུ་གཟུགས་ད་ཆ་རྦད་དེ་དྲག་སྐྱེས་བྱུང་
འདུག་གམ། སྐད་ཆ་དྲང་པོ་བཤད་ན་ཉིན་ཤས་གོང་ཁྱེད་རང་གི་སྐུ་ཞབས་ཁོང་ཁག་པོ་ཞེ་
དྲག་བྱུང་སོང་། མ་གཞི་ང་ཚོའི་དབར་རྩོད་པ་ཕྲན་ཙམ་ཐུག་བྱུང་ཡང་། ཁོང་ནི་མི་བཟང་
པོ་ཞིག་རེད་འདུག 
ཁོ་མོས་རྩོད་པ་ག་རེ་ཐུག་མིན་དྲིས། ཆ་ལིས་ཅ་དངོས་རང་སློག་སྐོར་མོ་ལ་བཤད་མེད།
ལེ་ཧོ་ན་རེ། ཁྱེད་རང་གིས་མི་མཁྱེན་པ་ག་ལ་སྲིད། དེ་དུས་ཁྱེད་རང་སྤྲོ་པོ་བྱུང་དུས་
ཉོས་པའི་འགྲུལ་བཞུད་དོས་སྒམ་དེ་དག་ཁོ་པའི་ཞྭ་མོ་ཧ་ཅང་དམའ་པོ་བཏིབས་ནས་མིག་ཀྱང་བཀབ་ཡོད་པ་དང་། ལག་པ་
གཉིས་རྒྱབ་ལག་བཅས། ངོ་གདོང་ལ་འཛུམ་ལངས། སི་གླུ་ལེན་བཞིན་ཁོ་མོའི་གདོང་ལ་
ལྟ་བཞིན་པའི་སྣང་ཚུལ་དེ་ནི་བཟོད་ཐབས་བྲལ། ཁོས་ཅི་ཞིག་རྫི་རིག་པ་ཨེ་ཡིན། ཁོ་མོ་
དོགས་གཞི་དང་དངངས་སྐྲག་ནང་ཚུད། འོན་ཀྱང་ཁོས་སྐད་ཆ་བསྒྱུར་ཏེ།
ང་ཚོའི་དབར་གྱི་གནད་དོན་ཐག་གཅོད་བྱས་ཟིན། ང་ཁོང་ལ་དོན་དག་གསར་པ་
ཞིག་གི་སྐོར་སྐད་ཆ་བྱེད་དགོས་ཡོད་ཟེར།
ཁོས་བརྗོད་པའི་དོན་ནི་བྷོ་ཝ་རིའི་གཡར་འཛིན་དུས་འགྱངས་བྱ་རྒྱུའི་སྐོར་ཡིན་
ཞིང་། ཁོས་ཟེར་ན་དུས་འགྱངས་བྱས་ཕྱིན་སྐུ་ཞབས་སེམས་ཁྲལ་བྱེད་མི་དགོས་པ་ཡོང་གི་
རེད། ལྷག་པར་དུ་ད་ལྟའི་དུས་སུ་ཁོང་ལ་རྙོག་དྲ་རྡག་རྡག་ཡོད་པས་དོན་དག་དེའི་ཐད་
བསམ་བློ་གཏོང་ཁོམ་ག་ལ་ཡོང་ཟེར།
དྲང་པོ་བཤད་ན། ཁོང་གིས་དོན་དེའི་སྐོར་མི་གཞན་དག་ཅིག་ལ་མངགས་བཅོལ་
བྱས་ན་ལེགས། དཔེར་ན། ཁྱེད་རང་ལ་མངགས་བཅོལ་བྱས་ནའང་འགྲིག གལ་ཏེ་ཁྱེད
རང་ལ་མངགས་བཅོལ་ཡི་གེ་ཡོད་ན་སྟབས་བདེ་རུ་ཞེ་དྲག་འགྲོ་གི་རེད། ང་ཚོ་ཡང་སྐད་
ཆ་བྱེད་བདེ་ཟེར།
ཁོ་མོས་དོན་མ་རྟོགས། ཁོས་ཀྱང་བསྐྱར་དུ་མ་བཤད། དེ་རྗེས་གླེང་གཞི་ཚོང་གི་སྐོར་
ལ་ཁ་ཕྱོགས་བསྒྱུར། ལེ་ཧོ་ན་རེ། ལྕམ་སྐུ་ཞབས་ངའི་ཚོང་ཁང་ནས་ཅ་ལག་མི་ཉོ་བ་ཅི་ཡིན་
ནམ། ཁོ་བོ་ཕར་ལོག་རྗེས་མགོ་སྣམ་ནག་པོ་སྨི་བཅུ་གཉིས་བསྐྱལ་ཆོག ཕྱུ་རིང་བཟོས་ཆོག
“ཁྱེད་རང་གི་ན་བཟའ་འདི་གཟིམ་ཁང་དུ་བཞུགས་དུས་བཞེས་ན་ཤིན་ཏུ་ལེགས། འོན་
ཀྱང་ཕྱི་ལ་སྐུ་མགྲོན་ལ་ཕེབས་སྐབས་གཞན་དག་ཅིག་བརྗེ་དགོས་རེད། ང་གཟིམ་ཁང་གི་
སྒོ་འཛུལ་མ་ཐག་ཨང་དང་པོར་དེ་ལ་དོ་སྣང་བྱུང་། བདག་གི་མིག་ཧ་ཅང་རྣོ་པོ་ཡོད” ཟེར།
ཁོས་མགོ་སྣམ་མི་གཞན་དག་ལ་བསྐུར་མེད་པར་སོ་སོ་ངོ་མ་སྐྱེལ་བར་སླེབས། དེ་
ནས་ཡང་གཟུགས་ཚད་འཇལ་བར་ཡོང་། དེ་ནས་ཡང་ཁ་གཡར་ས་གཞན་དག་བཙལ་
ནས་ཡོང་། ག་དུས་ཡོང་ནའང་གཤིས་འཇམ་རྒྱུད་དུལ་དང་སེམས་རྩ་འཁོལ་བའི་རོགས་
རམ་བྱས་ཤིང་། དེ་ཡང་ཧའོ་མེ་ཡི་ཤོད་སྟངས་ལྟར་ན་ཁ་གཡོག་མཛུབ་འཁྲིལ་བྱས། འོན་
ཀྱང་ཐེངས་རེ་རེར་ཨི་མ་ལ་མངགས་བཅོལ་ཡི་གེའི་སྐོར་ཟུར་ཙམ་རེ་ཤོད་རྒྱུ་མ་བརྗེད་
པ་བྱས། ཁོས་གཡར་འཛིན་གྱི་སྐོར་ཟུར་ཙམ་ཡང་མ་གླེང་། དེའི་སྐོར་ཨི་མ་ལ་ཡང་ཤོད་
རྒྱུ་མེད། ཁོ་མོ་དྲག་སྐྱེད་ཡོང་སྐབས་ཆ་ལིས་དེའི་སྐོར་ལྷང་ཙམ་ཤོད་མྱོང་མོད། དེ་དུས་ཁོ་
མོའི་ཀླད་པའི་ནང་བསམ་བློའི་འདུ་འགོད་རྒྱ་མཚོའི་རླབས་ལྟར་འཕྱུར་བ་ལས་དོན་དག་
གཞན་དག་ལ་བསམ་བློ་གཏོང་ཁོམ་མེད་པས་སྔ་ས་ནས་བརྗེད་ཟིན། དེའི་ཁར་དངུལ་གྱི་
སྐོར་ཁོ་མོས་ཅི་ཡང་མི་ཤོད་པས་བགྲེས་མོ་བྷོ་ཝ་རིའི་སེམས་ལ་ཡ་མཚན་སྐྱེས་ནའང་དེ་
ནི་ནད་ཀྱིས་མནར་སྐབས་ཆོས་ལ་དད་པ་སྐྱེས་པའི་འབྲས་བུ་ཡིན་པར་སྙམ།
འོན་ཀྱང་རྒན་མོ་སོང་མ་ཐག་ཨི་མ་ཡི་བྱེད་སྟངས་ཀྱིས་ཆ་ལི་ཧང་སང་དགོས་པ་
བཟོས། ཁོ་མོས་གནས་ཚུལ་གསལ་པོ་ཤེས་དགོས་ལུགས་དང་། གཏའ་མ་གཏན་འཁེལ།
ཧབ་འཚོང་བྱེད་དགོས་རིགས་དང་ཡང་ན་གཙང་བཤེར་བྱེད་དགོས་རིགས་ཅི་ཡོད་སོགས་
གང་ནས་གར་ཡོང་མེད་པའི་དངོས་ཡོད་ཤེས་བྱ་མང་པོ་ཞིག་དྲངས། ཁོ་མོས་སྣང་མེད་
ངང་ཤུལ་བཞག་རྒྱུན་འཛིན་པའི་གོ་རིམ་དང་། ཕ་རོལ་པོའི་གཏུག་བཤེར་འཐུས་ཚབ་
ཁྲིམས་སར་དོན་རྒྱུར་སྐུལ་འདེད་བརྡ་ཐོ། རོགས་རེས་མ་དངུལ་སོགས་ཆེད་སྤྱོད་ཐ་སྙད་
ཁ་ཤས་དྲངས། ད་དུང་རྒྱུ་ནོར་ཤུལ་བཞག་རྒྱུན་འཛིན་བྱས་པ་ལས་ཐོན་པའི་རྙོག་དྲའི་
གནས་ཚུལ་འུད་ཇེ་ཆེར་བཏང་། མཐར་ཉིན་ཞིག་ཁོ་མོས་དབང་བསྐུར་མངགས་བཅོལ་ཡི་
གེ་འདྲ་ཞིག་འཁྱེར་ནས་དེའི་ཐོག གཉེར་སྐྱོང་དོ་དམ་གྱི་ལས་དོན་ཡོངས་རྫོགས་དང་།
དངུལ་བུན་གཡར་བའི་འགྲོ་ལུགས་ཡོངས་རྫོགས་ཚབ་གཉེར། འཛིན་ལོར་ཡོངས་རྫོགས་
ལ་ས་ཡིག་ཚབ་འགོད། གྲོན་དངུལ་ཡོངས་རྫོགས་ཚབ་སྤྲོད་སོགས་ཞེས་བྲིས་ཡོད། དེ་ནི་
ལེ་ཧོས་ཁོ་མོ་ལ་བསླབ་པ་དང་ཁོ་མོས་ཇི་བཞིན་སྒྲུབ་པ་ཞིག་གོ །
ཆ་ལིས་ཟ་རི་ཟི་རིའི་ངང་འདྲ་འདི་གང་ནས་བྱུང་ངམ་ཞེས་དྲིས།
སྐུ་ཞབས་ཅི་གཡོད་མན་གྱི་ས་ནས་འཁྱེར་ཡོང་བ་ཡིན་ཞེས་དང་། ཁོ་མོས་བྲེལ་
འཚུབ་ཅི་ཡང་མེད་པའི་སྒོ་ནས་ང་ཁོང་ལ་ཡིད་ཆེས་ཞེ་དྲག་མེད། གཞུང་ཕྱོགས་དཔང་
པོའི་མིང་ཆད་ཡག་པོ་མེད། སྐད་ཆ་ཞིག་འདྲི་དགོས་ཤས་ཆེ་ང་ཚོ་ལ་ངོ་ཤེས་པ……………
ཧུ་ཡུ། མི་ངོ་ཤེས་པ་སུ་ཡང་མེད་པ་ཨང་ཞེས་ཁ་གསབ་བྱས།
ད་ནི་ལེ་ཨོན་ཙམ་ལས་མེད་ཆ་ལི་དེ་ལྟར་བསམ་པ་དང་ཁ་ནས་དེ་ལྟར་བཤད།
འཕྲིན་ཡིག་བསྐུར་ན་གནས་ཚུལ་གསལ་པོ་ཡོང་ཐབས་མེད་པས་ཁོ་མོ་ངོ་མ་འགྲོ་
རྒྱུའི་གྲོས་འགོ་བཏོན། ཆ་ལིས་དེ་འདྲ་བྱས་ན་ཁོ་མོ་དཀའ་ལས་ཁག་གི་རེད་ཅེས་ཁས་མ་
བླངས། ཁོ་མོས་ངེས་པར་དུ་འགྲོ་དགོས་ཡོད་ཟེར། ཁོ་གཉིས་ཕན་ཚུན་གཅིག་གིས་གཅིག་
ལ་སེམས་ཁུར་གྱིས་ཨུ་ཚུགས་རྒྱག་རེས་བྱས། མཐར་ཁོ་མོས་ཨུ་ཚུགས་དང་གླགས་ཡུས་
ཟུང་འབྲེལ་གྱི་རྣམ་འགྱུར་ཐོག་ནས་ད་ཨུ་ཚུགས་མ་གནང་། ང་འགྲོ་རུ་ཆུག་དང” ཟེར།
ཨི་མ་ལགས། ཁྱེད་རང་དེ་འདྲའི་བཟང་བ་ལ་ཨང་ཞེས་ཁོས་ཁོ་མོའི་དཔྲལ་བ་ལ་འོ་ཞིག་བྱས།
ཉིན་གཉིས་པར་ཁོ་མོ་ཁུག་རྟ་ལན་པར་གྱི་འགྲུལ་སྐྱེལ་ཤིང་རྟ་འཁོར་ལོར་བསྡད་དེ་རུ་
ཨང་དུ་སྐུ་ཞབས་ལེ་ཨོན་དང་གྲོས་བསྡུར་བྱེད་པར་སོང་། ཁོ་མོ་དེ་གར་ཉིན་གསུམ་བསྡད།
གསུམ། ཉིན་གསུམ་པོ་དེ་ནི་ཅི་འདྲའི་ནང་དོན་འཛོམས་ལ་སེམས་པ་སྐྱིད་པ་དང་ངོ་མཚར་
ཆེ་བས་དེ་ནི་དོན་ངོ་མའི་མཛའ་གཅུགས་བཟའ་ཚང་གསར་པའི་འཚོ་བ་རེད་ཅེས་བརྗོད་ན་ཆོག
ཁོ་གཉིས་གྲུ་ཁའི་ཉེ་འགྲམ་གྱི་པུ་ལོ་ཎི་མགྲོན་ཁང་དུ་བསྡད། ཉིན་པར་ཁོ་གཉིས་
སྒེའུ་ཁུང་བརྒྱབ། སྒོ་གཏན་མནན་ཏེ་ཁང་པའི་ནང་བསྡད། པང་གཅལ་ཐོག་གི་མེ་ཏོག་
དང་ཤིང་འབྲས་ཀྱི་བསིང་ཁུ་ཞོགས་པ་ནས་ཁང་པའི་ནང་སྐྱེལ་མཁན་ཡོད།
ས་སྲོས་མཚམས་སུ་ཁོ་གཉིས་ཐོག་ལྡན་གྲུ་ཆུང་ལ་བསྡད་དེ་གླེ་ཕྲན་ཞིག་གི་ཐོག་དགོང་ཟས་ཟ་བར་བསྐྱོད།
དེའི་ཚེ་གྲུ་གཟིངས་བཟོ་གྲྭའི་ནང་ལས་བཟོ་པས་ཤིང་གི་ཐོ་བས་གྲུ་སྐྱོར་བརྡུང་བའི་
སྒྲ་ཐོས་ཐུབ། སྣུམ་སྙིགས་སྐོལ་བའི་དུ་བ་ལྗོན་ཤིང་གི་གསེབ་ནས་ལྷོག་ལྷོག་ཏུ་འཕྱུར། ཆུ་
ངོས་སུ་སྣུམ་ཉོག་ལྷེབ་ཙམ་ལྷེབ་ཙམ་ངུར་སྨྲིག་མདོག་གི་ཉི་འོད་འོག་ཏུ་ལིང་ལིང་གཡོ་
བཞིན་པ་ནི་གྲོང་ཁྱེར་ཧྥུ་ལོ་རུན་སའི་དངུལ་ཊམ་དང་མཚུངས།
ཁོ་གཉིས་གྲུ་ཆུང་བསྡད་ནས་གྲུ་ཁར་བཀག་པའི་གྲུ་གཟིངས་ཁྲོད་ནས་སྐྱོད་པའི་ཚེ།
གྲུ་གཟིངས་ཐོག་གི་ཐག་པ་ཁོ་གཉིས་ཀྱི་གྲུ་ཆུང་གི་སྟོད་ལ་རེག་ཙམ་རེག་ཙམ་བྱེད།
གྲོང་ཁྱེར་གྱི་སྐད་ཅོར་དང་། འཁོར་ལོའི་འུར་སྒྲ། མི་ཚོགས་ཀྱི་སྐད་སྒྲ། གྲུ་གཟིངས་པང་
གཅལ་ཐོག་གི་ཁྱིའི་ཟུག་སྒྲ་བཅས་སྣང་བ་མ་བྱུང་བའི་དབར་ལ་ཇེ་འགྱངས་ནས་ཇེ་འགྱངས་
སུ་སོང་། ཁོ་མོས་ཞྭ་མོའི་སྒྲོག་གུ་དཀྲོལ། ཁོ་གཉིས་སོ་སོ་སྐྱོད་ཡུལ་གྱི་གླེ་ཆུང་ཐོག་ཏུ་འབྱོར།
ཁོ་གཉིས་སྒོ་ཁར་ཉ་དྲྭ་ནག་པོ་བཀྲམ་པའི་མགྲོན་ཁང་ཞིག་གི་ཐོག་དཔངས་དམའ་
བའི་གསོལ་ཚིགས་ཚོམས་ཆེན་ཞིག་ནང་འབྱོར། ཁོ་གཉིས་ཀྱིས་ཉ་ཤ་སྲེག་མ་དང་། ཞོ་
བསྲེས་སེའུ་བཟས། དེ་ནས་སྤང་རྩྭའི་ཐོག་སྐྱིད་ཉལ་ཡུད་ཙམ་བརྒྱབ། ཁ་ཁུ་སིམ་པའི་
སྦྱར་སྡོང་འོག་ཏུ་ཕན་ཚུན་འཐམས་ནས་འོ་རེ་སྦྱར། བདེ་སྐྱིད་ལྡན་པའི་ཚོར་སྣང་ཁྲོད་ཁོ་
གཉིས་ཀྱི་སྣང་བར་དེ་ནི་མི་ཡུལ་གྱི་བདེ་བ་ཅན་གྱི་ཞིང་ཁམས་སུ་སྣང་བ་དང་། རུ་པིན་
སུན”ཇི་བཞིན་གླེ་ཆུང་དེའི་ཐོག་གཏན་དུ་སྡོད་རྒྱུ་བྱུང་ན་ཅི་མ་རུང་བསམ། ཁོ་གཉིས་ཀྱིས་
ལྗོན་ཤིང་དང་། ནམ་མཁའ་སྔོན་པོ། ནེའུ་གསིང་བཅས་མཐོང་ཐེངས་དང་པོ་མ་ཡིན་ལ། ཆུ་
སྒྲ་ལྷུང་ལྷུང་སྒྲོག་པ་དང་། ལྷགས་བསིལ་ལྗོན་པའི་གསེབ་ནས་རྒྱག་པའི་སིར་སྒྲ་ཐོས་ཐེངས་
དང་པོ་ཡང་མ་ཡིན། འོན་ཀྱང་བྱ་དངོས་དེ་དག་ལ་མྱོང་རོལ་བྱེད་མ་མྱོང་བས། དེའི་གོང་ལ་
རང་བྱུང་ཁམས་ཆེན་པོ་གཞི་མ་གྲུབ་པའམ་ཡང་ན་ཁོ་གཉིས་འདོད་ཐོག་ལ་རྟ་རྒྱུག་པའི་
དབང་གིས་གཞི་ནས་རང་བྱུང་ཁམས་མཛེས་ཤིང་ལྟ་ན་སྡུག་པར་འགྱུར་བ་ལྟར་དུ་སྣང་།
མུན་པ་རུབ་པས་ཁོ་གཉིས་གཞི་ནས་ཕྱིར་ལོག གྲུ་ཆུང་བྱེ་གླེའི་འགྲམ་ནས་མདུན་
དུ་བཞུད། ཁོ་གཉིས་གྲུ་ཚང་ནང་བསྡད་པ་དང་མུན་པའི་བླ་བྲེའི་འོག་ཏུ་སྨྲ་བ་མེད་པར་
གནས། སྐྱ་བ་གྲུ་བཞི་འགུལ་བའི་ཚེ་སྐྱ་བའི་ལྕགས་ཀྱི་ཨ་ལོང་ལས་ཐྲ་ལང་ཐྲ་ལང་གི་སྒྲ་
སྒྲོག་པ་དེ་ནི་དབེན་འཇམ་ཁོར་ཡུག་ཁྲོད་དུ་རོལ་དབྱངས་ཀྱི་མཚམས་ཚིག་སྒྲོག་པ་ལྟར་
དུ་སྣང་། གྲུ་གཞུག་གི་ཁ་ལོ་སྒྱུར་བྱད་ལས་ཤག་ཤག་རླབས་སྒྲ་ཡང་ཡང་གྲག
སྐབས་ཤིག་ལ་རི་བོང་ཅན་སྤྲིན་གསེབ་ནས་ཐོན་པས་ཁོ་གཉིས་ཀྱི་སྣང་བར་དེ་ནི་སྐྱོ་
གདུང་དང་མི་སེམས་རབ་ཏུ་འགུལ་བ་ཞིག་དང་། སྙན་ངག་གི་ཉམས་དང་ལྡན་པ་ཞིག་ཏུ་
མཐོང་བས་སེམས་ནང་གི་སྐད་ཆ་ལྷུག་ལྷུག་ཏུ་བརྗོད་པ་དང་། ཐ་ན་ཁོ་མོས།
དེ་ཉིན་མཚན་མོར་ཆུ་ཁར་གྲུ་ཆུང་བཏང་བ་ཨེ་དྲན་ནམ་ཞེས་གླུ་བླངས།
ཁོ་མོའི་འཇམ་ལ་མཉེན་པའི་གླུ་སྒྲ་ཆུ་རིས་གསེབ་ཏུ་ཡལ། ཁོ་མོའི་སྐད་མཇུག་
ལྷགས་ཕྱོགས་ཀྱིས་དེད་ནས་ལེ་ཨོན་གྱི་རྣ་འགྲམ་ནས་ཐག་རིང་གི་ཕྱོགས་སུ་འཕུར་ཞིང་།
དེ་ནི་བྱིའུའི་གཤོག་སྒྲོ་ཉེ་འགྲམ་ནས་རྡེབ་པ་བཞིན་དུ་སྣང་།
ཁོ་མོ་ཁོའི་ཁ་སྤྲོད་དུ་བསྡད། ལུས་པོ་གྲུ་སྐྱོར་ལ་བསྙེས། སྒེའུ་ཁུང་ཕྱེ་བ་ལས་ཟླ་འོད་
དཀར་པོ་ཞིག་ནང་དུ་འཛུལ། ཁོ་མོའི་ལུས་ལ་ཕྱུ་པ་ནག་པོ་ཞིག་གྱོན་པའི་གོས་གཤམ་
ནི་གདུགས་གུར་བཞིན་དུ་འཁྱིལ་བས་ཁོ་མོའི་ལུས་གཟུགས་རྩ་རིའི་སྨྱུག་མ་བཞིན་དུ་
མཛེས། ཁོ་མོ་ལག་པ་གཉིས་ཐལ་མོ་སྦྱར། མགོ་བོ་གྱེན་དུ་བཏེགས་ནས་མིག་ནམ་མཁའ་
ལ་བལྟས་ནས་ཡོད། སྐབས་འགར་རྒྱ་ལྕང་གི་གྲིབ་མས་ཁོ་མོ་ཡོངས་སུ་བསྒྲིབས་ནས་
མཐོང་མི་ཐུབ་པ་དང་། ཡུད་ཙམ་སོང་རྗེས་སླར་ཡང་ཟླ་འོད་འོག་ཏུ་མངོན་པས་དེ་ནི་རྨི་
ལམ་ནང་གི་གྲིབ་གཟུགས་ལྟར་དུ་སྣང་།
ཁོ་མོ་སྡོད་སའི་ཉེ་འགྲམ་གྱི་གྲུ་མཐིལ་དུ་གོས་ཆེན་གྱི་སྐེད་རགས་ཤིག་ཡོད་པ་ལེ་ཨོན་གྱིས་རིག
གྲུ་པས་ཡུད་ཙམ་བལྟས་རྗེས་ན་རེ།
ཨ་ལས། འདི་ཁ་སྔོན་ངའི་གྲུ་ཆུང་བསྡད་དེ་གཙང་པོའི་ཐོག་སྐོར་ར་སྐོར་མཁན་
གྱིས་ལུས་པ་ཡིན་སྲིད། ཁོང་ཚོ་ནི་སྤྲོ་སྣང་གིས་གང་བའི་ཕོ་མོ་ཁྱུ་ཞིག་རེད། ཁོང་ཚོས་
བག་ལེབ་དང་། ཨ་རག་ཤན་པིང་། དུང་ཆུང་ཆུང་ཁ་ཤས། ད་དུང་དགོད་བྲོ་པོ་དེ་འདྲ་མང་
པོ་ཞིག་འཁྱེར་འདུག སྨ་ར་ལྡན་པའི་སྐྱེས་པ་མཛེས་པོ་ཞིག་འདུག་པ་དེ་བསྟན་བཤིག་
ཚ་པོ་ཞིག་འདུག ཚང་མས་ཁོ་ལ་བལྟས་ཏེ་ཁོང་། ད་དུང་ཕྲན་ཙམ་ཤོད་དང……………… ཨ་
ཏོ་ཧྥུ་དྷུ་ཏོ་ཧྥུ་ཞེས་འབོད། ཕལ་ཆེར་མིང་དེ་འདྲ་ཞིག་ཡིན་བཟོ་ཡོད་ཟེར།
ཁོ་མོ་དངངས་འདར་ཤོར།
ལེ་ཨོན་ཁོ་མོའི་འཁྲིས་སུ་བསྡད་དེ་ཁྱེད་རང་བདེ་པོ་མི་འདུག་གམ་ཟེར།
འོ། ཅི་མི་སྐྱོན། ཕལ་ཆེར་མཚན་མོའི་གྲང་ཟུག་གིས་ཡིན་གྱི་རེད།
བལྟས་ཚོད་ལ། མི་དེ་ལ་དགའ་པོ་བྱེད་མཁན་བུད་མེད་མང་པོ་ཡོད་བཟོ་འདུག”
གྲུ་པ་རྒད་པོས་བྲེལ་འཚུབ་མེད་པར་དེ་ལྟར་བརྗོད་དེ་ཡུལ་གཞན་གྱི་མི་དེ་གཉིས་མཉེས་པོ་ཨེ་ཡོང་བལྟས།
དེ་ནས་ཁོས་ལག་མཐིལ་ལ་མཆིལ་མ་ཞིག་བྱུགས་ཏེ་སྐྱ་བ་དཀྲུག་འགོ་ཚུགས།
ཁོ་གཉིས་མཐར་ཁ་བྲལ་རན་སོང་། ཁ་འབྲལ་སྐབས་ནི་བཟོད་མི་བྲ་བ་ཞིག་རེད།
ཁོས་སླད་མར་འཕྲིན་ཡིག་ཨ་ཅག་ལོ་ལེ་བརྒྱུད་དེ་བསྐུར་རྒྱུ་བྱས། ཁོ་མོས་ཡིག་སྐོགས་
ཉིས་བརྩེགས་བརྒྱབ་སྟེ་བསྐུར་དགོས་ལུགས་ཞིབ་ཅིང་ཕྲ་བ་མངགས། ལྐོག་འབྲེལ་བྱེད་
ཐབས་ཀྱི་བསམ་བཀོད་ཞིབ་ཅིང་ཕྲ་བས་ཁོ་རབ་ཏུ་མགུ།
ཁོ་མོས་ཁོ་ལ་མཐའ་མའི་འོ་བྱེད་སྐབས་འོ་ན་ང་རྦད་དེ་བློས་བཀལ་ན་ཨེ་འགྲིག་ཟེར།
ཨ་ཅང་ཅང་། འོན་ཀྱང་ཁོ་པ་གཅིག་པུ་སྡོད་གནས་སུ་ལོག་པའི་ལམ་བར་དུ་ཁོ་
མོ་མངགས་བཅོལ་ཡི་གེ་ལ་དོ་ཁུར་དེ་འདྲ་བྱེད་དོན་ག་རེ་ཡིན་ནམ་སྙམ།
བཞི། དེ་ནས་ཡུན་རིང་མ་སོང་བར་ལེ་ཨོན་གྱིས་རང་གི་ལག་དོ་ཚོའི་མདུན་དུ་རང་ཉིད་
གང་མིན་ཚད་ཡིན་པའི་བཟོ་བསྟན་ཏེ་ཁོང་ཚོ་དང་མཉམ་དུ་མི་འགྲོ་བ་དང་། ཐ་ན་གཞུང་
དོན་ལ་ཡང་སྣང་བ་མི་འཇོག
ཁོས་ཁོ་མོའི་འཕྲིན་ཡིག་སྒུག་སྒུག་པར་སྡོད་པ་དང་། འཕྲིན་ཡིག་འབྱོར་རྗེས་ཡང་
ཡང་ཀློག དེ་ནས་འཕྲིན་ལན་བསྐུར། ཁོས་བསམ་གཏན་སྒོམ་ནས་ཁོ་མོའི་བྱད་གཟུགས་
ཆ་ཚང་བ་ཞིག་དྲན་གསོ་བྱས་ཏེ་ཡིད་ལ་འཁོར་ཐབས་བྱས། དྲན་སེམས་ཀྱི་གདུང་བ་སོ་
སོར་གྱེས་ནས་ཉུང་དུ་སོང་མེད་པར་ཉིན་རེ་ལས་ཉིན་རེ་མ་འདས་པར་ཇེ་དྲག་ཏུ་སོང་།
མཐར་དྲན་གདུང་བཟོད་གླགས་བྲལ་བས་རེས་གཟའ་སྤེན་པ་ཞིག་གི་ཞོགས་པ་ལྐོག་ཏུ་དོན་བྱེད་ཁང་ནས་ཐོན།
ཁོ་པ་ལ་རྩེར་སླེབས་ནས་གཤམ་གྱི་ཐང་གཤོང་ཐོག་ཆགས་པའི་མཆོད་ཁང་གི་དྲིལ་བུའི་
ཐོག་ཁང་དང་། དེའི་ཐོག་བསྒར་བའི་ལྕགས་ཤོག་གི་རླུང་ཕྱོགས་སྟོན་རྟགས་མཐོང་སྐབས།
འབྱོར་པ་ཅན་ཞིག་ཕ་ཡུལ་དུ་ལོག་པ་ལྟར་གྱི་སྤོབས་སེམས་དང་སྤྲོ་སྣང་གིས་ཡོངས་སུ་གང་།
ཁོས་ཁོ་མོའི་སྡོད་ཁང་གི་མཐའ་འཁོར་དུ་སྐོར་བ་ཞིག་བརྒྱབ། གསོལ་ཐབ་ནང་སྒྲོན་
མེ་ཞིག་སྤར་འདུག སྒེའུ་ཁུང་ཁྲ་ཡོལ་ངོས་ནས་ཁོ་མོའི་གྲིབ་གཟུགས་ཤིག་མཐོང་རེ་བྱས་ནའང་ཅི་ཡང་མ་མཐོང་།
ཨ་ཅག་ལེ་ཧྥང་སོ་ཝ་ཡིས་ཁོ་པ་མཐོང་བས་ན་སྐད་ཅོར་དང་བཅས་ཁོ་ཆེན་པོ་ཆགས་
འདུག རིད་དུ་སོང་འདུག་ཅེས་བཤད། འོན་ཀྱང་ཨ་ཐེ་རྨི་སེས་ནི་དེ་ལས་ལྡོག་སྟེ་ཁོ་
སྟོབས་ཆེ་རུ་སོང་འདུག གདོང་སྨུག་ཏུ་སོང་འདུག་ཟེར།
ཁོ་པ་སྔར་རྒྱུན་བཞིན་གསོལ་ཚིགས་ཁང་ཆུང་ཆུང་དེའི་ནང་དགོང་ཚིགས་བཟས།
འོན་ཀྱང་ཁྲལ་དཔོན་མེད་པས་ཁོ་པ་གཅིག་པུ་ཡིན། ཁྲལ་དཔོན་ནི་ཁུག་རྟ་ལན་པར་
གྱི་འགྲུལ་སྐྱེལ་ཤིང་རྟ་འཁོར་ལོ་སྒུག་མི་བཟོད་པས་ཆུ་ཚོད་གཅིག་སྔ་སྣུར་གྱིས་དགོང་
ཚིགས་ཟ་བ་དང་། གཏན་འཁེལ་བཟོས་རྗེས་འགྱུར་ལྡོག་མི་གཏོང་བར་དགོང་དྲོའི་ཆུ་ཚོད་
ལྔ་པ་ཏག་ཏག་ལ་ཟ་མ་གཏོང་དགོས་ཀྱི་ཡོད། དེ་ལྟར་ནའང་གང་ལྟར་ཆུ་ཚོད་ཁོབ་ཏོ་དེ་ག་
དུས་ཡིན་ནའང་རྗེས་སུ་ལུས་ཀྱི་འདུག་ཅེས་འཁང་ར་བྱེད།
ལེ་ཨོན་སེམས་ཐག་བཅད་ནས་སྨན་པའི་ཁྱིམ་གྱི་སྒོ་རྡུང་བར་སོང་། ལྕམ་ཆུང་གཟིམ་
ཆུང་ནང་བསྡད་ཡོད་པས་སྐར་མ་བཅོ་ལྔ་སོང་རྗེས་གཞི་ནས་ཤོད་དུ་བབ། ཁོ་དང་འཕྲད་
པས་སྨན་པ་ཧ་ཅང་དགའ་པོ་བྱུང་། འོན་ཀྱང་དེ་ཉིན་དགོང་མོ་དང་ཉིན་གཉིས་པར་སྨན་
པ་ཉིན་གང་ཁྱིམ་དུ་བསྡད་ནས་ཕྱི་ལ་སོང་མེད།
ཉིན་གཉིས་པའི་མཚན་དགུང་ལ་ལེ་ཨོན་ལ་ཁོ་མོ་ཁེར་རྐྱང་དུ་མེ་ཏོག་ལྡུམ་རའི་
རྒྱབ་ངོས་སྲང་ལམ་ནང་ཐུག་འཕྲད་བྱ་སྐལ་ཐོབ། སྲང་ལམ་ནང་སྔོན་ཆད་མི་གཞན་དག་
དེ་ཐུག་སྐབས་དང་འདྲ་བར་གློག་དམར་ཁྱུག་ཅིང་འབྲུག་སྒྲ་ལྡིར་བ་དང་ཆར་པ་ཆེན་པོ་
འབབ་བཞིན་ཡོད་ཅིང་། ཁོ་གཉིས་ཉི་གདུགས་ཕུབ་ནས་གློག་དམར་གྱི་འོད་དཀར་འོག་ཏུ་གླེང་མོལ་བྱས།
ཁ་བྲལ་བའི་གདུང་བ་བཟོད་ཐབས་བྲལ།
ཨི་མ་ན་རེ། དེ་ལས་ཤི་ན་དགའ་ཟེར།
རྗེས་སུ་ཐུག་ཡོང་། རྗེས་སུ་ཐུག་ཡོང་། ག་དུས་སླར་ཡང་ཐུག་རྒྱུ་ཡོང་ངམ།”
ཁོ་གཉིས་ཁ་གྱེས་རྗེས་སླར་ཡང་ལྟག་ལོག་བརྒྱབ་ནས་དམ་པོར་འཁྱུད། དེའི་ཚེ་ཁོ་མོས་
ཁོ་ལ་ཇི་ལྟར་ནའང་རྟག་ཏུ་འཕྲད་རྒྱུ་ཡོད་པ་དང་འཛེམ་ཟོན་བྱེད་མི་དགོས་པར་འཕྲད་རྒྱུ་
ཡོད་པ་ཞིག མ་མཐར་ཡང་གཟའ་འཁོར་རེར་ཐེངས་རེ་འཕྲད་རྒྱུ་ཡོང་བ་བྱེད་རྒྱུའི་དམ་
བཅའ་བཞག ཐབས་ཤེས་རྙེད་ངེས་ལ་ཨི་མ་ཡིད་ཆེས་ཀྱིས་གང་། དེའི་ཁར་ཁོ་མོ་ལ་གང་
མགྱོགས་དངུལ་ཁག་གཅིག་འབྱོར་རྒྱུ་ཡིན་པས་སེམས་ནང་རེ་བས་ཡོངས་སུ་གང་།
དེས་ན་ཁོ་མོས་སོ་སོའི་གཟིམ་ཆུང་ལ་ཤུར་མ་ཞེང་ཆེན་གྱི་ཁྲ་ཡོལ་སེར་པོ་གཉིས་ཉོས།
སྐུ་ཞབས་ལེ་ཧོས་སྔ་ས་ནས་ཁོ་མོ་ལ་གོང་ཁེ་ལ་སྤུས་དག་པོ་ཡོད་ཅེས་འུད་ཤོད་མྱོང་། ཁོ་མོ་
ས་གདན་ཞིག་ཉོ་འདོད་ཤིན་ཏུ་ཆེ་བས་ལེ་ཧོ་ན་རེ། “དེ་རྒྱ་མཚོ་ཧུབ་ཀྱིས་འདྲེན་པ་ལྟར་གྱི་
ཁག་པོ་ག་ལ་ཡིན” ཟེར། ཁོས་གུས་ཞབས་དང་བཅས་ཅ་དངོས་ཁྱིམ་དུ་སྐྱེལ་རྒྱུ་བྱས། ད་ཆ་
ཁོ་མོ་ཁོའི་རོགས་རམ་དང་ཁ་འབྲལ་ཐབས་མེད་པར་གྱུར། ཉིན་རེར་ཁོ་མོས་ཁོ་པ་ཐེངས་
བཅུ་ཉི་ཤུ་འབོད་ནའང་ཁོས་སོ་སོའི་ལས་ཀ་ཅམ་བཞག་གིས་བརྡ་ལན་ཞུ་བ་མ་ཟད། ཐ་ན་
འཁང་ར་ཙམ་ཡང་མི་བྱེད། མི་རྣམས་ཡ་མཚན་དགོས་པ་ཞིག་ནི་ཨ་ཅག་ལོ་ལེ་ཉིན་ལྟར་ཁོ་
མོའི་ཁྱིམ་དུ་ཞོགས་ཟས་ཟ་བར་ཡོང་བ་དང་། ད་དུང་ཁོ་མོ་ལ་ཟུར་དུ་སྐད་ཆ་ཤོད་པ་དེ་རེད།
སྐབས་དེ་དུས་ཏེ། དགུན་སྟོད་ཀྱི་སྐབས་སུ་ཁོ་མོ་རོལ་དབྱངས་ལ་དགའ་ཞེན་རྣམ་
ཀུན་དང་མི་འདྲ་བ་ཞིག་སྐྱེས།
ནུབ་མོ་ཞིག་ཁོ་མོ་ཀང་ཆིན་དཀྲོལ་བར་ཆ་ལིས་ཉན་སྐབས་གཞས་གདངས་གཅིག་
གཏོང་ཐེངས་བཞི་བཏང་བ་དང་། ཇི་ཙམ་བཏང་བ་དེ་ཙམ་རླུང་ལངས་མོད། ཆ་ལིས་ནི་
ནོར་འཁྲུལ་གང་ཡང་ཐོས་མི་ཐུབ་པས་དེ་ལས་ལྡོག་སྟེ་ན་རེ།
དཔེ་རང་ཡག་པོ་དཀྲོལ་སོང་། སྙན་པོ་ཞེ་དྲག་འདུག་མུ་མཐུད་མི་
དཀྲོལ་བ་ཅི་ཡིན་ནམ། མུ་མཐུད་དཀྲོལ་དང་ཟེར།
བྱུང་མ་སོང་། ཡག་པོ་ཞིག་དཀྲོལ་མི་ཐུབ། ད་ཆ་ངའི་མཛུབ་མོ་ཡང་ཁོབ་ཏོ་ཆགས་འདུག
ཉིན་གཉིས་པར་ཆ་ལིས་ཁོ་མོ་ལ་རོལ་དབྱངས་གང་རུང་དཀྲོལ་རྒྱུའི་རེ་བ་བཏོན།
ཁྱེད་རང་ཉན་འདོད་ན་ངས་དཀྲོལ་ཆོག
དེས་ན་ཆ་ལིས་ཉན་སྐབས་མཚམས་ཚིགས་ལ་ལ་དཀྲོལ་སྟངས་ནོར་བ་ཁོ་ལའང་དོ་
སྣང་བྱུང་། བྱུང་རྒྱལ་དུ་ཡུད་ཙམ་དཀྲོལ་རྗེས་དཀྲོལ་མཚམས་བཞག
ཡོང་གི་མི་འདུག ངས་དགེ་རྒན་བསྟེན་ནས་སྦྱོང་དགོས་འདུག འོན་ཀྱང་
ཁོ་མོས་མ་མཆུ་ལ་སོ་བཏབ་ཙམ་བྱས་རྗེས་ན་རེ།
སློབ་ཚན་ཁྲིད་ཐེངས་གཅིག་ལ་ཧྥ་རན་སིའི་སྒོར་མོ་ཉི་ཤུ་དགོས་ཀྱི་འདུག གོང་
ཆེ་ཐག་ཆོད་འདུག་ཅེས་ཁ་གསབ་བྱས།
ཆ་ལིས་ལྐུགས་ཚོད་ཚོད་ཀྱིས་དགོད་བཞིན་རེད་ཨང་། དངོས་འབྲེལ་གོང་
ཆེན་པོ་རང་ཞིག་བྱུང་ཟེར།
དེ་ནས་མུ་མཐུད་དེ་འོན་ཀྱང་ངའི་སེམས་ལ་གོང་དེ་ལས་ཁེ་ཙམ་གྱི་གོ་སྐབས་ཡོད་
རེད་བསམ། སྐད་གྲགས་དེ་ཙམ་མེད་པའི་རོལ་དབྱངས་དགེ་རྒན་ལ་ལ་སྐད་གྲགས་ཅན་
གྱི་རོལ་དབྱངས་དགེ་རྒན་ལས་ཀྱང་ལྷག་པ་ཡོད་རེད་ཟེར།
ཨི་མ་ན་རེ། ཁྱེད་རང་གིས་གཅིག་འཚོལ་དང་།
ཉིན་གཉིས་པར་ཁོ་ཁྱིམ་དུ་ལོག་སྐབས་རང་ཉིད་སྤྱང་པོ་དཔེ་མི་སྲིད་པ་ཞིག་ཡིན་
པའི་ཉམས་ཀྱིས་ཁོ་མོ་ལ་ལྟ་ཙམ་བྱས། དེ་ནས་སྐུང་མ་ཚུགས་པར་བརྗོད་དོན།
སྐབས་འགར་ཁྱེད་རང་བསམ་བློ་གུ་དོག་ཐག་ཆོད་འདུག དེ་རིང་ང་པ་ཧྥོ་ཤེལ་ལ་
སོང་བ་ཡིན། ཁྱེད་རང་གིས་ཚོད་དཔག་ཅིག་གྱིས་དང་། ལྕམ་སྐུ་ལེ་ཞེལ་ལགས་ཀྱི་སྲས་
མོ་གསུམ་ག་བྱམས་ལྡན་དབེན་གནས་སུ་ཀང་ཆིང་རོལ་ཆ་སྦྱོང་བཞིན་ཡོད་འདུག སློབ་
ཚན་འཁྲིད་ཐེངས་གཅིག་ལ་ཧྥ་རན་སིའི་སྒོར་མོ་གཉིས་དང་ཕྱེད་ཀ་ལས་མི་དགོས།
རྒན་ནི་སྐད་གྲགས་ཡོད་པའི་བུད་མེད་དགེ་རྒན་ཞིག་རེད་འདུག་ཟེར།
དགེ་ཁོ་མོས་དཔུང་པ་རོང་ཙམ་བྱས། དེ་ནས་བཟུང་ཀང་ཆིང་རོལ་ཆ་ལ་ལག་པ་འཇུ་
མཚམས་བཞག་འོན་ཀྱང་ཁོ་མོ་ཀང་ཆིང་རོལ་ཆའི་འགྲམ་ནས་སྐྱོད་སྐབས་གལ་ཏེ་བྷོ་ཝ་རི་ཉེ་འགྲམ་
དུ་ཡོད་ན་དབུགས་རིང་གཏོང་བཞིན་ཀྱེ་ཧུད། ཡ་ང་དགོས་པའི་ཀང་ཆིན་ཁྱོད་ཅེས་བརྗོད་པར་བྱེད།
གྲོང་པ་ཁྱིམ་མཚེས་ཁོ་མོ་ལ་ལྟ་བར་ཡོང་སྐབས་ག་དུས་ཡིན་ནའང་རྒྱུ་རྐྱེན་འདྲ་
མིན་དབང་གིས་ཁོ་མོས་ཀང་ཆིང་རོལ་མོ་དཀྲོལ་མཚམས་འཇོག་དགོས་བྱུང་ཞེས་ཤོད་
པར་བྱེད། ཚང་མས་ཁོ་མོ་ལྟ་བུའི་རོལ་མོའི་བྱང་ཚད་ལྡན་པའི་མི་ཞིག་རོལ་མོ་དཀྲོལ་
མཚམས་བཞག་པ་ནི་ཧ་ཅང་ཕངས་པོ་རེད་ཅེས་བློ་ཕམ་བྱེད་པ་དང་། ཐ་ན་མི་ལ་ལས་བྷོ་
ཝ་རིའི་སར་སོང་ནས་ཞུ་བ་འཐེན་རོགས་བྱེད་པས་ཁོ་བྱེད་མེད་ཐབས་ཟད་བཟོས། ལྷག་
པར་དུ་སྨན་གཉེར་དཀའ་བཅུ་པ་ན་རེ།
དེ་འདྲ་བྱས་ན་ཁྱེད་རང་གིས་མ་འགྲིག་པ་རེད། མི་ཞིག་གི་རྒྱུད་ལ་རང་ཆས་སུ་ཡོད་
པའི་ཡོན་ཏན་དེ་འཕྲོག་བརླག་གཏོང་མི་རུང་། གྲོགས་པོ་ལགས། ཁྱེད་རང་བསམ་བློ་ཞིག་
ཐོངས་དང་། ཁྱེད་རང་གི་ལྕམ་ཆུང་རོལ་དབྱངས་མཁས་པ་ཆགས་ན་སླད་ཕྱིན་ཕྲུ་གུའི་རོལ་
དབྱངས་སློབ་ཚན་གྱི་སློབ་ཡོན་བསྲི་མི་ཐུབ་བམ། དེ་ནི་ར་སེའུ་ཡི”ལྟ་ཚུལ་རེད། ད་ལྟའི་
དུས་སུ་ལྟ་བ་དེ་གསར་དྲགས་ཤས་ཆེ། འོན་ཀྱང་དུས་ནམ་ཞིག་ལྟ་ཚུལ་དེ་ཚང་མས་ཁས་
ལེན་རྒྱུར་ངས་རྒྱན་བཞག་ཆོག དཔེར་ན་བྱིས་པ་དམར་འབྱར་ལ་ཨ་མའི་འོ་མ་ནུ་བ་དང་
ལྷ་འབྲུམ་འཛུགས་པ་ལྟ་བུར་ད་ཆ་ངོ་རྒོལ་བྱེད་མཁན་སུ་ཡོད་དམ” ཞེས་བརྗོད།
དེས་ན་ཆ་ལིས་ཀང་ཆིན་རོལ་མོ་སྦྱོང་རྒྱུའི་སྐོར་སླར་ཡང་གླེང་། ཨི་མ་ཡིས་དེ་ལས་
ཀང་ཆིན་བཙོང་ན་དགའ་ཞེས་མ་མོས་པའི་སྐད་ཆ་བཤད། ཡ་ང་བའི་ཀང་ཆིན་རོལ་ཆ་དེས་
ཁོ་མོའི་གཏམ་འདོད་ཀྱི་རེ་བ་མང་པོ་ཞིག་བསྐངས་མྱོང་ཞིང་། གལ་ཏེ་དེ་ཉིད་བཙོང་ཚེ་དེ་ནི་
ཁོ་མོའི་ལུས་ཀྱི་ཆ་ཤས་ཤིག་བཅད་པ་དང་གཉིས་སུ་མེད་པ་དེ་བྷོ་ཝ་རིས་ཤེས་ཚོར་ཐུབ།
ཁོ་ན་རེ། གལ་ཏེ་ཁྱེད་རང་སྦྱོང་འདོད་ན་སྐབས་སྐབས་ལ་སློབ་ཚན་ཉན་
པར་སོང་ནའང་ཁྱིམ་གཞིས་སྟོངས་མི་སྲིད་ཅེས་བཤད།
ཁོ་མོ་ན་རེ། འོན་ཀྱང་ཀང་ཆིང་སློབ་ཚན་འགོ་ཚུགས་རྗེས་གཏན་ནས་མཚམས་
ཆད་མི་རུང་། གལ་ཏེ་མཚམས་ཆད་ན་སྟོང་པ་རེད་ཅེས་ལན་སློག
ཁོ་མོ་ནི་དེ་ལྟར་ཇུས་གཞི་འདིང་མཁས་པ་དང་འོབ་དོང་འདྲུ་མཁས་པས་ཁྱོ་བོར་
རང་གི་སྐེ་ལ་ཞགས་པ་བསྐོན་ཏུ་བཅུག་སྟེ་ཁོ་མོ་གཟའ་འཁོར་རེར་ཐེངས་རེ་རུ་ཨང་གྲོང་
ཁྱེར་དུ་ཁོ་མོའི་ཟུར་བསྟེན་སྙིང་སྡུག་ཐུག་པར་འགྲོ་རྒྱུར་མོས་མཐུན་ཐོབ། ཟླ་བ་གཅིག་
འདས་རྗེས་མི་ཚོའི་སྣང་བར་ཁོ་མོའི་ཀང་ཆིང་དཀྲོལ་སྟངས་ལ་ཡར་རྒྱས་ཆེན་པོ་བྱུང་བའི་ངོས་འཛིན་བྱས།
ལྔ། རེས་གཟའ་ཕུར་བུ་འཆར་བས་ཁོ་མོ་མལ་ལས་ལངས། ཆ་ལི་གཉིད་སད་ནས་སྔ་པོ་
ལངས་སུ་མི་འཇུག་པར་དོགས་པས་ཁུ་སིམ་སིམ་ངང་གྱོན་པ་གྱོན། སྡོགས་ཆས་བརྒྱབ་
ཟིན་རྗེས་ཁོ་མོ་ཁང་པའི་ནང་ཕར་ཚུར་འགྲོ་བ་དང་། སྐབས་སྐབས་ལ་སྒེའུ་ཁུང་གི་འཁྲིས་
སུ་སོང་ནས་གཤམ་གྱི་ཐང་སྡེར་ལ་བལྟས། ཞོགས་པའི་སྐྱ་མདའ་ཚལ་ཁྲོམ་གྱི་ཀ་བའི་བར་
དུ་འགུལ་བཞིན་ཡོད་ཅིང་། སྨན་རྫས་ཚོང་ཁང་གི་སྒེའུ་ཁུང་གི་པང་ལེབ་ད་དུང་ཕྱེ་མི་
འདུག ཞོགས་པའི་སྐྱ་མདའི་འོད་མདངས་ཕྲ་མོའི་འོག་སྨན་རྫས་ཚོང་ཁང་གི་སྒོ་བྱང་
ཐོག་གི་ཡིག་འབྲུ་ཆེན་པོ་དག་རགས་ཙམ་མཐོང་ཐུབ།
ཆུ་ཚོད་ཀྱི་མདའ་མོ་དུས་ཚོད་བདུན་དང་སྐར་མ་བཅོ་ལྔའི་ཐོག་སླེབས་མཚམས་ཁོ་
མོ་གསེར་སེང་མགྲོན་ཁང་ཕྱོགས་སུ་ཐོན། དེ་གར་ཨ་ཐེ་རྨི་སེས་ཨལ་སྟོང་རྒྱག་བཞིན་ཁོ་
མོ་ལ་སྒོ་ཕྱེ། གཡོག་མོས་གོ་ཐལ་ནང་བསྙལ་བའི་སོལ་མེ་གོ་ཡོག་གིས་སེལ་ནས་ལྕམ་ཆུང་
ལ་སྲོ་རུ་བཅུག ཨི་མ་གཅིག་པུ་ཐབ་ཚང་ནང་བསྡད། ཁོ་མོ་ཕྱི་ལ་ཡང་ཡང་ལྟ་བར་ཐོན།
དབྱི་ཝེལ་དལ་དལ་ལྷོད་ལྷོད་ངང་རྟ་ཕོ་ཤིང་རྟ་འཁོར་ལོར་སྦྲེལ་བཞིན་གནས་མོ་ལེ་ཧྥང་
སོ་ཝ་ཡི་བཀོད་འདོམས་ལ་ཉན་བཞིན་མཆིས། གནས་མོའི་མགོ་ལ་རས་ཀྱི་ཉལ་ཞྭ་གྱོན།
མགོ་བོ་པ་སེ་འཚོང་སའི་སྒེའུ་ཁུང་ནས་རྨྱངས་ཏེ་དབྱི་ཝེལ་ལ་མངགས་ཆ་དང་འགྲེལ་
བཤད་ཡང་ཡང་བརྒྱབ། གལ་ཏེ་མི་གཞན་དག་ཡིན་ན་སྔ་ནས་སུན་ཐག་ཆོད་ཟིན། ཨི་མ་
ཡི་ལྷམ་རྟིང་སྒོ་རའི་ནང་གི་རྡོ་གཅལ་ལ་ཐུག་པའི་སྒྲ་ཐག་ཐག་གྲག
དབྱི་ཝེལ་ཐུག་པ་བཏུང་ཟིན་རྗེས་བལ་བསླས་སྟོད་ཐུང་གྱོན། ཐ་མག་གང་ཟག་ལ་མེ་
སྤར། རྟ་ལྕག་ཐོགས། སྐྱིད་སྣང་དང་བཅས་ཁ་ལོ་བའི་སྡོད་གནས་ཐོག་བསྡད།
ཁུག་རྟ་ལན་པར་གྱི་ཤིང་རྟ་འཁོར་ལོ་ཐོན་འགོ་ཚུགས་སྐབས་བགྲོས་རྒྱག་བཞིན་
མདུན་གྱི་ལེ་དབར་ཁ་ཤས་ནང་འགྲོ་ཙམ་སྡོད་ཙམ་བྱས་ཏེ་འགྲུལ་པ་བཅུག འགྲུལ་པ་ལ་
ལ་ལམ་ཆེན་ཟུར་དུ་ཡོད་པའི་རང་ཁྱིམ་གྱི་སྒོ་རའི་ལྕགས་ཁྲའི་སྒོ་མདུན་དུ་ལངས་ནས་
ཤིང་རྟ་འཁོར་ལོ་ཡོང་རྒྱུ་སྒུག་ནས་ཡོད། འགྲུལ་པ་ལ་ལ་ནི་སྔ་ས་ནས་སྡོད་ས་མངགས་
ཟིན་པས་འཁོར་ལོས་འགྲུལ་པ་སྒུག་དགོས་ཀྱི་ཡོད། འགྲུལ་པ་ལ་ལ་ད་དུང་ཉལ་ཁྲིའི་ཐོག་
ནས་ལངས་མེད། དབྱི་ཝེལ་གྱིས་སྐད་ཅོར་རྒྱག་པ་དང་སྐད་གཏོང་བ་ངན་སྨྲས་བྱེད་པ་
སོགས་བྱས་ཀྱང་གང་ལྟར་སོ་སོའི་སྡོད་ས་ནས་བབས་ཏེ་འགྲུལ་པ་དེ་དག་གི་སྒོ་རྔ་བོ་ཆེ་ཇི་
བཞིན་བརྡུངས་ཏེ་འབོད་དགོས་ཀྱི་ཡོད། གྲང་ལྷགས་འཁོར་ལོའི་སྒེའུ་ཁུང་གི་སེར་ཀའི་
སྲུབས་ནས་འཛུལ་ཡོང་།
རྐུབ་སྟེགས་ནར་རིང་བཞིའི་ཐོག་འགྲུལ་པ་རིམ་པས་གང་བ་དང་ཤིང་རྟ་འཁོར་ལོ་
ཡང་འཕུར་བ་ལྟར་མདུན་དུ་བསྐྱོད་པས་གྲལ་སྟར་འགྲིག་པའི་ཀུ་ཤུའི་སྡོང་པོ་སྟར་པ་
དང་སྟར་པ་རྒྱབ་ཏུ་བཞུད། གཞུང་ལམ་དེ་ནི་འདམ་པ་སེར་པོས་གང་བའི་གྲོག་ཤུར་ཞིག་
གི་དཀྱིལ་ནས་གཤགས་ཏེ་ཡོད་པ་དང་། ཇི་ཙམ་སོང་བ་དེ་ཙམ་གུ་དོག་པ་དང་ཐག་རིང་
གནམ་སའི་བར་དུ་བསྲིངས་ཡོད།
ཨི་མ་ལམ་དེ་ནས་ཡང་ཡང་སོང་བས་ལམ་གཡས་གཡོན་གྱི་ཡུལ་ལྗོངས་ཧ་ཅང་ཆ་
རྒྱུས་ཡོད་ཅིང་། རྩྭ་ཐང་སྒྲོལ་རྗེས་ཀ་བ་ཞིག་ཡོད་པ་དང་། དེ་ནས་ཡོ་འབོག་སྡོང་པོ་དང་།
འབྲུ་མཛོད། ལམ་བཅོས་བཟོ་པའི་སྡོད་ཁང་ཆུང་ཆུང་ཞིག་ལ་སོགས་པའོ། །སྐབས་འགར་
མིག་གཉིས་བཙུམ་སྟེ་ཡུད་ཙམ་སོང་རྗེས་མིག་གདང་བའི་ཚེ་རྣམ་པ་གསར་པ་ཞིག་མཐོང་
བའི་རེ་བ་བྱས། འོན་ཀྱང་མིག་གདང་བའི་ཚེ་ད་དུང་ལམ་ཐག་ཇི་ཙམ་ཡོད་པ་གསལ་
གསལ་ཐིང་ཐིང་ཤོད་རྒྱུ་ཡོད།
མཐར་ཤིང་རྟ་འཁོར་ལོ་དེ་སོ་ཕག་གི་ཁང་པ་དང་ཐག་ཇེ་ཉེར་སོང་བ་དང་སྦྲགས།
ས་ལམ་ཐོག་གི་འཁོར་ལོའི་སྒྲ་ཡང་ཇེ་གསལ་དུ་སོང་། ཁུག་རྟ་ལན་པར་ལམ་འགྲམ་གྱི་
མེ་ཏོག་ལྡུམ་ར་ཁ་ཤས་ཀྱི་ཁྲོད་ནས་སོང་རྗེས་ལྕགས་ཁྲ་བསྐོར་བའི་འཇིམ་བརྐོས་མིག་
ལམ་དུ་འཆར། རྒུན་འབྲུམ་གྱི་སྒྲོམ་སྐྱོར་བརྒྱབ་པའི་ས་ཁྲི་དང་། གྱང་འཁྱུད་འབྲུག་ཤིང་།
སྙོམས་པོར་བྲེགས་པའི་སོམ་ཤིང་། ད་དུང་དཔྱངས་རྡང་སོགས་ཡོལ་རྗེས་མིག་རྡེབ་ཙམ་
བྱེད་སྐབས་གློ་བུར་གྲོང་ཁྱེར་མིག་ལམ་དུ་འཆར།
གྲོང་ཁྱེར་ནི་མཐའ་བཞི་མཐོ་ལ་དཀྱིལ་ཀོང་བའི་ཐོག་མེད་ཟློས་གར་ཁང་ཞིག་དང་
འདྲ་བར་སྨུག་སྤྲིན་ཁྲོད་དུ་རབ་རིབ་ཙམ་ལས་མི་མངོན། ཟམ་པ་སྒྲོལ་རྗེས་གྲོང་ཁུལ་ཇེ་
ཆེ་ནས་ཇེ་ཆེ་དང་ཟང་ཟིང་ཇེ་ཆེར་གྱུར། དེ་ནས་མུ་མཐུད་སོང་ན་གྲོང་ཁྱེར་ཡོལ་ནས་
ཀླུང་ཐང་མཐོ་རུ་མཐོ་རུ་སོང་བ་དང་། མཐར་ཐག་རིང་གི་གནམ་ས་འབྲེལ་མཚམས་
མག་མོག་རབ་རིབ་ཡུག་གཅིག་ཏུ་འདྲེས། མཐོ་ས་ནས་རྒྱང་རིང་དུ་ལྟ་བའི་ཚེ་མདུན་གྱི་
ཡུལ་ལྗོངས་དེ་ནི་གཡོ་འགུལ་མེད་པའི་རི་མོ་ཞིག་ལྟར་སྣང་། གཏིང་རྡོ་དབྱུགས་པའི་གྲུ་
གཟིངས་དུ་མ་ཡུག་གཅིག་ཏུ་སྦྲེལ་ནས་ཟུར་ཞིག་ཏུ་བཀག་འདུག ཀྱག་ཀྱོག་ཏུ་འབབ་
པའི་གཙང་ཆུ་སྔོ་ཞིང་སྣུམ་པའི་རི་ཆུང་གི་འདབས་ནས་བཞུར། འཇོངས་དབྱིབས་ཀྱི་གླེ་
ཆུང་དག་ནི་ཆུ་ངོགས་སུ་ཉལ་བའི་ཉ་ཆེན་དང་མཚུངས། བཟོ་གྲྭའི་དུ་ཁུང་ལས་དུ་བ་ཁམ་
པ་ལྷོག་ལྷོག་ཏུ་འཕྱུར་བ་ནི་སྒྲོ་རྩིབ་མེད་པའི་བྱ་སྒྲོ་ཇི་བཞིན་ལྷགས་ཕྱོགས་དང་བསྟུན་
ནས་མཁའ་དབྱིངས་སུ་ཡལ། ལྕགས་བཙོ་སྦྱངས་བཟོ་གྲྭའི་འུར་སྒྲ་དང་སྨུག་པའི་ཁྲོད་
དུ་ཀྲོང་ངེར་ལངས་པའི་མཆོད་ཁང་གི་དྲིལ་བུའི་ལྡིང་ཁང་ལས་གྲག་པའི་དྲིལ་དབྱངས་
ལྷང་ལྷང་ཐོས། སྣུམ་ནག་ལམ་བུའི་གཡས་གཡོན་གྱི་ལོ་མ་ལྷུང་ཟིན་པའི་ལྗོན་ཤིང་གི་
ཡལ་ག་ཧྲེང་ཧྲེང་དག་ཁང་པའི་ཁྲོད་ནས་མངོན། ཆར་པས་དཀྲུས་མ་ཐག་པའི་ཁང་ཀླད་
ནས་ས་བབ་མཐོ་དམའ་དང་བསྟུན་ནས་འོད་ལྷམ་ལྷམ་འཚེར། ལྷགས་རླུང་དྲག་པོ་ཞིག་
གིས་མཁའ་ཡི་གླང་པོ་སན་སི་ཁཱ་ཐེ་ལིན་རི་བོའི་གཡང་གཟར་བྲག་རིའི་ངོས་སུ་དེད་
རྗེས་མཁའ་རླུང་འདུས་ནས་རྦ་རླབས་གྲུབ་པ་བཞིན་གྲག་འགུལ་མེད་པར་མཚོ་བྲག་ལ་
བརྡུངས་རྗེས་དབུ་བའི་རྦ་རླབས་དགོད་ཅིང་གར་སོང་ཆ་མེད་དུ་གྱུར།
ཁོ་མོ་ལ་མཚོན་ན། མི་ཚོགས་སྟུག་པའི་ས་ཆ་དེ་ནས་མགོ་ཡུ་འཁོར་ཞིང་མིག་འཁྲུལ་
བར་བྱེད་པའི་འཚོ་བའི་ཉམས་འགྱུར་ལྷང་ལྷང་འཐུལ་བས་ཁོ་མོའི་སེམས་པ་དྲོད་ལམ་
ལམ་དུ་གྱུར་ཅིང་། དེ་ནི་འདི་གའི་མི་ཁྲི་བཅུ་གཉིས་ཀྱི་སྙིང་ཁ་འཕར་ཐེངས་རེ་ལ་ཁོ་
མོའི་བརྩེ་དུང་གི་ཉམས་སྣང་ལྷག་པར་འཕེལ་བ་ལྟར་དུ་སྣང་། ཁོ་མོའི་མཛའ་གཅུགས་ཀྱི་
བརྩེ་དུང་ཡང་ཁོད་ཡངས་སུ་འགྲོ་དང་ལྷན་དུ་རྒྱ་ཆེར་སོང་ཞིང་། ཟང་ཟིང་སྤྲོ་སྣང་དང་། ཟ་
རི་ཟི་རི། སྐད་ཅོར་འུར་ཅོར་བཅས་ཀྱི་ཁྲོད་དུ་དེ་ཉིད་ལང་ལོང་དུ་འཁོལ། དེ་རྗེས་ཁོ་མོའི་
བརྩེ་དུང་ཕྱི་ལ་ལུད་དེ་ཐང་ཆེན་དང་། ལྗོན་གྲིབ་ལམ་བུའི་ཐོག ཁྲོམ་ལམ་གྱི་མགོ་མཇུག་
བཅས་གང་སར་བཤོས། ནོ་མན་ཏིའི་གྲོང་ཁྱེར་འདི་ཁོ་མོའི་མིག་ལམ་དུ་འཆར་སྐབས་དེ་
ཉིད་རྒྱལ་སའི་གྲོང་ཁྱེར་ཆེན་པོ་ཞིག་ཏུ་མངོན་པ་དང་། གནའ་བོའི་པ་པི་ལུན་གྲོང་ཁྱེར་
དུ་འཛུལ་ལ་ཉེ་བ་ལྟར་དུ་སྣང་། ཁོ་མོས་ལག་པ་གཉིས་ཀྱིས་ཤིང་རྟ་འཁོར་ལོའི་སྒེའུ་ཁུང་
ལ་འཇུས་ནས་ཕྱི་ལ་ལྟ་བ་དང་ཞོགས་པའི་མཁའ་རླུང་སོས་པ་རྔུབ་པའི་ཚེ། རྟ་གསུམ་སྦྲེལ་
ནི་འདག་པའི་ཁྲོད་ཀྱི་རྡོ་གཡམ་ལམ་བུའི་ཐོག་ཐུག་ཐུག་གི་རྨིག་སྒྲ་སྒྲོག་གིན་རྒྱུག་བཞིན
ཡོད་པ་དང་། ཤིང་རྟ་འཁོར་ལོ་ཡམ་ཡོམ་དུ་གཡོ། དབྱི་ཝེལ་གྱིས་ལམ་བུའི་ཐོག་གི་དོལ་
སྐྱེལ་འཁོར་ལོ་གཏོང་མཁན་ལ་རྒྱང་རིང་པོ་ནས་གཡོལ་དགོས་པའི་སྐད་ཅོར་བརྒྱབ། ཅི་
གཡོད་མུ་ནགས་ཚལ་གྱི་སྤྲོ་ཁང་ནང་མཚན་མོ་བསྐྱལ་བའི་ཕྱུག་བདག་ཚོ་རང་ཁྱིམ་གྱི་
ཤིང་རྟ་འཁོར་ལོ་ཆུང་ཆུང་ལ་བསྡད་དེ་རི་ལྡེབས་ནས་དལ་ལྷོད་ངང་འབབ་བཞིན་མཆིས།
འགྲུལ་སྐྱེལ་ཤིང་རྟ་འཁོར་ལོ་གྲོང་ཁྱེར་གྱི་རྒྱལ་སྒོའི་འགྲམ་དུ་ཁ་བཀག ཨི་མ་ཡིས་
ཤིང་མཐིལ་ཀོ་ལྷམ་གྱི་ཆབ་ཙེ་དཀྲོལ། ལག་ཤུབས་བརྗེས། སྟོད་ལྷེ་གྱོན་སྐྱོར་བྱས། ཁུག་རྟ་
ལན་པར་མདུན་དུ་གོམ་པ་ཉི་ཤུ་ཡང་མ་སོང་གོང་ལ་འཁོར་ལོ་ལས་བབས།
དེའི་ཚེ་གྲོང་ཁྱེར་གཞི་ནས་གཉིད་ལས་སད། ཚོང་ཁང་གི་ལག་གཡོག་ཚོ་གྷི་རི་སེའི་
ཞྭ་མོ་གྱོན་ཏེ་ཚོང་ཁང་གི་སྒོ་འབྱིད་བཞིན་མཆིས། ལམ་ཟུར་དུ་སྐེད་པར་སི་ར་བཏགས་
པའི་བུད་མེད་ཚོས་སྐད་གསང་མཐོན་པོས་ཅ་ལག་ཚོང་བརྡ་གཏོང་། ཁོ་མོ་འདྲེན་བྱེད་
ས་ལ་ཕབ་སྟེ་གྱང་འགྲམ་ལ་འཁྱུད་དེ་སོང་ཞིང་། ངོ་ཁེབས་སེང་རས་ནག་པོའི་འོག་ནས་
དགའ་སྤྲོ་འཁོལ་བའི་འཛུམ་མདངས་ཤོར།
མི་གཞན་གྱིས་མི་མཐོང་བའི་ཆེད་དུ་ཁོ་མོ་མགྱོགས་ལམ་ནས་མི་འགྲོ་བར་གུ་དོག་
པའི་སྲང་ལམ་མང་པོ་ཞིག་བརྒྱུད་དེ་སོང་། ཁོ་མོའི་བཞིན་རས་རྔུལ་ཆུས་འཚོས་བཞིན་
རྒྱལ་དམངས་ལམ་གྱི་ཆུ་སྟོར་རྫིང་བུའི་ཉེ་འགྲམ་དུ་འབྱོར། དེ་ནི་ཟློས་གར་ཁང་དང་།
ཨར་ཁང་། གཞང་ཁང་རུབ་འདུས་ཀྱི་ས་ཆ་ཞིག་རེད། རས་ཀྱི་རྒྱབ་ཡོལ་བཀལ་བའི་དོས་
སྐྱེལ་ཤིང་རྟ་འཁོར་ལོ་འཁྱར་འཁྱོར་ངང་དེ་ནས་བཞུད་པ་ཡང་ཡང་ཐུག་རྒྱུ་ཡོད། པང་རས་
དཀྲིས་པའི་ཆང་ཁང་གི་ལག་གཡོག་ཕོ་གཞོན་ལ་ལས་ལྗོན་ཤིང་ལྗང་ཁུའི་དབར་དུ་ཡོད་
པའི་རྡོ་གཅལ་ལམ་བུའི་ཐོག་བྱེ་ཐལ་བཤོ་བཞིན་འདུག དེ་ག་ནས་ཆང་དྲི་འདྲ་མིན་དང་
ཐ་མག་སི་ཀལ་གྱི་དྲི་མ་ངམ་ངམ་འཐུལ་ཡོང་།
ཁོ་མོ་སྲང་ལམ་ཞིག་ཏུ་དཀྱོགས་རྗེས་ཞྭ་མོའི་འོག་ནས་ཡ་སྐྲ་ཕྱིར་ཐོན་པའི་མི་དེ་ཁོ་
ཡིན་པ་རྒྱང་རིང་པོ་ནས་ངོ་ཤེས།
ལེ་ཨོན་མི་འགྲོ་སའི་ལམ་ཆུང་ཐོག་མུ་མཐུད་མདུན་དུ་བཞུད། ཁོ་མོ་ཁོའི་རྗེས་དེད་
དེ་མགྲོན་ཁང་བར་བཞུད། ཁོ་པ་རྡོ་སྐས་འཛེག སྒོ་ཕྱེ། ནང་དུ་འཛུལ..…..… འཐམ་འཁྱུད་
ནི་ཅི་འདྲའི་རབ་ཏུ་མྱོས་པ་ཞིག་རེད་ཨང་།
འོ་བསྐྱལ་ཟིན་རྗེས་སྐད་ཆ་ཁྲི་མ་འབུམ་ལྷུག་པར་གྲོལ། ཁོ་གཉིས་དབར་གཟའ་
འཁོར་གཅིག་རིང་གི་དྲན་སེམས་དང་། འཕྲིན་ཡིག་སྒུག་སྐབས་ཀྱི་དངངས་འཚབ་སྐོར་
ཤོད་རེས་བྱས། འོན་ཀྱང་ད་ཆ་དེ་དག་ཚང་མ་འདས་ཟིན་ཞིང་། མི་གཉིས་གདོང་དང་
གདོང་གཏད་དེ་ངོམ་པར་བལྟས། དགའ་སྤྲོ་འཁོལ་བའི་འཛུམ་མདངས་བསྟན། དུང་
སེམས་ཟབ་མོས་ཕན་ཚུན་མིང་ནས་འབོད་རེས་བྱས།
ཉལ་ཁྲི་ནི་ཤིང་མ་ཧ་གྷ་ཎི་ལས་བཟོས་པའི་གྲུ་དབྱིབས་ཀྱི་ཉལ་ཁྲི་ཆེན་པོ་ཞིག་རེད།
དར་དམར་པོའི་ཉལ་གུར་གནམ་གཅལ་ནས་ཐུར་དུ་གློད་པ་དེ་ཉལ་ཁྲིའི་མགོ་རུ་སླེབས་
མཚམས་པདྨ་ཁ་སྦུབས་དབྱིབས་ཀྱི་ཉལ་ཁྲིའི་ཕྱི་ངོས་སུ་དམིགས་བསལ་འབུར་ཁ་དོད།
ཁོ་མོ་འཚེར་སྣང་གིས་ལག་ངར་གཅེར་བུ་བྲང་ཁར་བསྣོལ་ཏེ་ལག་པ་གཉིས་ཀྱིས་ངོ་
ཁང་པ་དྲོ་ཞིང་སྐྱིད་པ་དཔྱིད་ཀ་བཞིན།
གདོང་འགེབས་པའི་ཚེ། ཁོ་མོའི་སྐྲ་ལོ་སྨུག་པོ་དང་ཤ་རྩི་དཀར་པོས་དམར་མདངས་རྒྱས་པའི་
བཞིན་རས་རབ་ཏུ་བརྒྱན་པས། མཛེས་སྡུག་རྣམ་པར་བཀྲ་བ་གནམ་འོག་འགྲན་ཟླ་བྲལ།
།གོམ་པ་སྤོས་ཀྱང་སྒྲ་མེད་ས་གདན་བཏིང་།
སྐྱིད་སྣང་ལྷག་པར་དོད་པའི་མཛེས་སྤྲོས་དང་། །དཀར་ཆ་གསལ་ལོས་ཧ་ཅང་སྙོམས་པ་
བཅས། །དེ་དག་ཐམས་ཅད་མཛའ་གཅུགས་ཕོ་མོ་ཟུང་། །མཉམ་དུ་འཛོམས་ཕྱིར་ཆེད་དུ་
བཟོས་པ་འདྲ། །དྲོད་ཐབ་སྒྲོམ་སྐྱོར་སྣེ་མོ་མདའ་དབྱིབས་དང་། །རག་གན་སེར་པོ་ལས་
བྱས་མེ་ཏོག་དང་། །གྲུ་གུའི་དབྱིབས་ཀྱི་སྒྲོམ་སྐྱོར་ཏོག་བཅས་ལ། །ཉི་འོད་ཕོག་པས་སེར་
འོད་ལམ་ལམ་འཚེར། །དྲོད་ཐབ་སྟེང་གི་ལཱ་སྟེགས་ཟུང་དབར་དུ། །དུང་དཀར་བུ་ཁྲིད་
སྐོགས་ཤུན་ཟིང་སྐྱ་གཉིས། །ཡོད་པར་རྣ་བ་སྦྱར་ཏེ་ཉན་པའི་ཚེ། །ད་དུང་རྒྱ་མཚོའི་རླབས་སྒྲ་ཐོས་པར་ནུས། །
འདོད་ཡོན་ཅི་དགར་རོལ་ཡུལ་དྲོད་ཁང་དེའི་བཀོད་པ་ཅུང་རྙིང་པར་སོང་ཡང་ཁོ་
གཉིས་ཅི་འདྲའི་དུང་ཞིང་ཞེན་པ་ཞིག་རེད་ཨང་། ཁོ་གཉིས་དེ་གར་ཡོང་རེ་བཞིན་ཁང་
པའི་ནང་གི་སྒྲིག་བཀོད་ལ་འགྱུར་ལྡོག་མེད་པ་དང་། ཆུ་ཚོད་འཇོག་སྟེགས་ཐོག་སྐབས་
འགར་གཟའ་འཁོར་གོང་མར་ཁོ་མོས་འཁྱེར་རྒྱུ་བརྗེད་པའི་སྐྲ་པིང་དེ་གར་ལུས་ཡོད། ཁོ་
གཉིས་དྲོད་ཐབ་འགྲམ་གྱི་འགྲོན་བུའི་མཐའ་རྒྱན་ལྡན་པའི་ཙན་དན་དམར་པོའི་ཅོག་ཙེ་
སྒོར་མོའི་ཐོག་དགུང་ཟས་ལ་རོལ། ཨི་མ་ཡིས་ཤ་གཏུབས་ཏེ་ཁོའི་ཐ་བག་ནང་དུ་བླུག་ཐོག་
གཅམ་གསག་གི་རྣམ་འགྱུར་སྣ་ཚོགས་བསྟན། ཨ་རག་ཤན་པིང་གི་ལྦུ་བ་རྡོ་ཤེལ་གྱི་གྷི་
ལ་སིའི་ཕྱི་ལ་ལུད་ནས་ཁོ་མོའི་ཚིགས་ཁེབས་རློན་པ་ཆགས་པའི་ཚེ་ཁོ་མོ་འཛེམ་དོགས་
མེད་པར་གད་མོ་ཧ་ཧ་ཤོར། ཁོ་གཉིས་རྦད་དེ་ཕན་ཚུན་མཛའ་གཅུགས་ཀྱི་དབྱིངས་ལ་
ཚུད་ནས་ཐམས་ཅད་ལ་སྣང་བ་མི་གཏོང་བར་དེ་ག་ནི་ཁོ་གཉིས་ཀྱི་རང་ཁྱིམ་དགའ་བའི་
ལྡིང་ཁང་དུ་བརྩིས་ཏེ་ན་སོ་གཞོན་ཞིང་བརྩེ་དུང་ཟབ་པའི་ཁྱོ་ཤུག་བཞིན་དབུ་སྐྱེས་དུང་
མདོག་ལ་མ་འགྱུར་བར་མི་ཚེ་གཅིག་མཉམ་དུ་བཤིབ་རྒྱུ་ཡིན་པ་ལྟར་དུ་སྣང་། ཁོ་གཉིས་
ཀྱིས་ངེད་གཉིས་ཀྱི་ཁང་པ། ངེད་གཉིས་ཀྱི་ས་གདན། ངེད་གཉིས་ཀྱི་འགུལ་
ཁྲིའུ་ཞེས་ཡང་ཡང་བཟློ། ཁོ་མོའི་རེ་བ་ལྟར་ལེ་ཨོན་གྱིས་ཁོ་མོ་ལ་སྤྲད་པའི་འདྲུད་ལྷམ་
ཞིག་ཡོད་པ་དེར་ཁོ་མོས་ཨི་མ་ཡི་འདྲུད་ལྷམ་ཞེས་བཏགས། དེ་ནི་གོས་ཆེན་ཟིང་སྐྱའི་
གཞི ་ལ་ངང་ཆེན་གྱི་བྱ་སྤུའི་མཐའ་ཆགས་ཅན་ཞིག་ཡིན་ཞིང་། ཁོ་མོ་ཁོའི་པུས་མོའི་ཐོག་
སྡོད་པ་ན་ཁོ་མོའི་རྐང་པ་ཐུང་དྲགས་ནས་བར་སྣང་དུ་དཔྱང་འཕྲུལ་དུ་ལུས་པའི་ཚེ། ལྷམ་
ཆུང་རྟིང་མེད་དེ་ཁོ་མོའི་རྐང་རྗེན་མའི་མཛུབ་མོའི་རྩེ་ལ་བཀོན་ནས་འདུག
བུད་མེད་ཀྱི་སྨྲ་བསམ་བརྗོད་ལས་འདས་པའི་གཅམ་གསག་དང་གཡོ་དད་དེ་ལྟ་བུ་
མྱོང་རོལ་བྱེད་ཐེངས་ཐོག་མ་ཡིན་པ་དང་། དེ་འདྲའི་སྐད་ཆ་སྙན་པོ་དང་། ཡིད་དབང་རབ་
ཏུ་འཕྲོག་པའི་ཉམས་འགྱུར། ངོ་ཚ་སྨིན་པའི་ན་ཆུང་མའི་ཉལ་སྟབས་བཅས་མཐོང་ཐེངས་
དང་པོ་དང་རེག་ཐེངས་དང་པོ་ཡིན་ཞིང་། ཁོ་མོའི་དཔོག་དཀའ་བའི་སེམས་ཁམས་དང་།
ཕྱུ་རིང་ཐོག་གི་མེ་ཏོག་མཐའ་ཆགས་ལ་སེམས་པ་རབ་ཏུ་ཤོར། དེའི་ཁར་ཁོ་མོ་ནི “ཀུན་
གྱི་ཡིད་དབང་འཕྲོག་པའི་བུད་མེད་ཅིག་དང་། བདག་པོ་ཡོད་པའི་བུད་མེད་ཅིག་ཡིན་
པ་བཅས་མདོར་ན་དོན་དམ་པའི་ཟུར་བསྟེན་མཛའ་ན་མོ་ཞིག་མ་ལགས་སམ།
ཁོ་མོའི་རྣམ་འགྱུར་འགྱུར་ལྡོག་ལྷག་པར་རྒོད། སྐབས་འགར་སྤྲོ་སྣང་ལྡན་པ་དང་། སྐབས་
འགར་དཔོག་དཀའ་བ། སྐབས་འགར་སྨྲ་བ་རྫོགས་མཐའ་མེད་པ། སྐབས་འགར་དགུན་གྱི་
ཁུ་བྱུག་བཞིན་སྨྲ་བ་ཚིག་གཅིག་མི་ཤོད་པ། སྐབས་འགར་རླུང་སྟོན་པ། སྐབས་འགར་ཞི་
འཇམ་པ་སོགས་ཁོ་མོའི་རྣམ་འགྱུར་ཡོད་ཚད་ཀྱིས་ཁོ་པའི་འདོད་གདུང་ལྷག་པར་འཕེལ་
བ་དང་། ཁོ་པའི་ལུས་སྟོབས་རབ་ཏུ་རྒྱས། འདས་དོན་མང་པོ་ཞིག་ཀྱང་ཡིད་ལ་འཁོར། ཁོ་
མོ་ནི་སྒྲུང་གཏམ་ཡོད་ཚད་ནང་བྲིས་པའི་ཟུར་བསྟེན་སྙིང་སྡུག་དང་། ཟློས་གར་ཡོད་ཚད་
ནང་གི་གཙོ་མོ། སྙན་ངག་ཡོད་ཚད་ནང་གི་རབ་བཏགས་ཀྱི་ཁོ་མོ་ལགས། ཁོས་ཁོ་
མོའི་ཕྲག་མགོ་ནས་ཆུ་རྫིང་རོལ་དགའི་ནང་གི་ཡིད་འཕྲོག་ལྷ་མོ་ལྟ་བུའི་ཤ་རྩི་རིག་པ་དང་།
བཀས་བཀོད་རྒྱུན་འཛིན་སྐུ་དྲག་བུད་མེད་ལ་ལྡན་པའི་སྐེད་སྐབས་ཕྲ་པོ་མངའ་ཞིང་།
སེ་ཕེན་གྱི་སྣུམ་ཚོན་རི་མོའི་ནང་གི་པ་སེ་ལོ་ནའི་བཞིན་མདངས་ཉམས་པའི་བུད་
མེད་དང་མཚུངས། འོན་ཀྱང་མདོར་བསྡུས་ན་གང་ལྟར་ཁོ་མོ་ནི་ལྗོན་པའི་ལྷ་མོ་ཞིག་གོ །
ཁོ་པས་ག་དུས་ཡིན་ནའང་ཁོ་མོ་ལ་ཕུར་ཚུགས་སུ་ལྟ་བའི་ཚེ་བདག་ཉིད་ཀྱི་རྣམ་
ཤེས་ཤུབས་ལས་ཐོན་ཏེ་རྦ་རླབས་ཤིག་ཏུ་གྱུར་ནས་ཁོ་མོའི་བཞིན་ལ་བསྐོར། དེ་ནས་རིམ་
བཞིན་ཐུར་དུ་བབས་ནས་ཁོ་མོའི་དཀར་ཞིང་ཟླུམ་པའི་བྲང་ཁར་ཐིམས།
སྐབས་འགར་ཁོ་པ་ས་མཐིལ་དུ་པུས་མོ་གཡས་པའི་ལྷ་ང་ས་ལ་བཙུགས་ཏེ་ལག་པ་
ཁོ་མོའི་པུས་མོའི་ཐོག་བཞག ངོ་གདོང་གྱེན་དུ་ཕྱོགས་ནས་འཛུམ་ཚེག་ཚེག་ངང་ཁོ་མོ་ལ་ཞིབ་ཏུ་བལྟས།
ཁོ་མོས་ཀྱང་ལུས་སྟོད་སྒུར་སྒུར་གྱིས་ཁོ་ལ་དབྱིངས་ཞུགས་ནས་སྐད་ཆུང་ངུས་ན་རེ།
ཨེ་མ་ཧོ། མ་འགུལ་ཞིག སྨྲ་བ་ཡང་མ་ཤོད་ཅིག བདག་ལ་ལྟ་བར་འཚལ། ཉིད་
ཀྱི་འདྲེན་བྱེད་ལས་འཕྲོས་པའི་མཛའ་གཅུགས་ཀྱི་འོད་མདངས་ཀྱིས་བདག་ལ་སྨྲ་བསམ་
བརྗོད་ལས་འདས་པའི་སྐྱིད་སྣང་ཞིག་སྟེར་བར་བྱེད་ཟེར།
ཁོ་མོས་ཁོ་ལ་ཨོ་ལགས་ཞེས་འབོད།
བདག་གི་ཨོ་ལགས། ཁྱོད་བདག་ལ་བརྩེའམ།
ཁོ་པའི་དྲིས་ལན་མ་ཐོས་གོང་ཁོས་མཆུ་འདབ་མོ་ལ་ཤུགས་ཀྱིས་སྦྱར་ནས་ཁོ་མོའི་ཁ་བཀག
ཆུ་ཚོད་ཐོག་རག་གན་གྱི་འདོད་ལྷའི་བརྐོས་བརྙན་ཞིག་ཡོད་པ་དེའི་བཞིན་ལ
ལས་གཅམ་གསག་གི་རྣམ་འགྱུར་མངོན་ཞིང་། ལག་ངར་གུག་གུག་ངང་གསེར་ཆུ་བཏང་བའི་
མེ་ཏོག་གི་ཅོད་པན་ཞིག་བཏེགས། ཁོ་གཉིས་ཀྱིས་ག་དུས་ཡིན་ནའང་དེ་ལ་ཁྲེལ་དགོད་
བགད། འོན་ཀྱང་ཁོ་གཉིས་སོ་སོར་ཁ་གྱེས་སྐབས་གད་མོ་མི་ཤོར་བར་སྒམ་ནན་དུ་གྱུར།
ཁོ་གཉིས་གཅིག་གི་གདོང་ལ་གཅིག་གིས་ལྟ་བཞིན་ཡང་སྐོར་བསྐྱར་སྐོར་ངང་།
རེས་གཟའ་ཕུར་བུ་ལ་མཇལ་ཡོང་། རེས་གཟའ་ཕུར་བུ་ལ་མཇལ་ཡོང་། ཟེར།
ཁོ་མོས་གློ་བུར་དུ་ཁོའི་མགོ་བོ་ལག་པས་སྐྱོར་ཏེ་དཔྲལ་བར་འོ་ཞིག་སྦྱར་བ་དང་ཡང་
བསྐྱར་མཇལ་ཡོང་ཞེས་བཤད་རྗེས་བྱ་འཕུར་བ་ལྟར་སྐས་ཀ་བབས།
ཁོ་མོ་ཟློས་གར་ཁང་ཁྲོམ་གཞུང་གི་སྐྲ་ཁང་ཞིག་ཏུ་སྐྲ་བཟོ་བར་སོང་། མུན་པ་དལ་
གྱིས་རུབ་པས་སྐྲ་ཁང་ནང་ས་བཞུ་སྤར་ཟིན་འདུག
ཟློས་གར་ཁང་གི་དྲིལ་བརྡ་གྲག་པ་དང་འཁྲབ་སྟོན་པ་ཚོར་གྲ་སྒྲིག་བྱེད་དགོས་པའི་
འབོད་བརྡ་བཏང་བ་ཐོས། ཁ་སྤྲོད་ནས་ངོ་གདོང་ཤ་རྩི་དཀར་བའི་སྐྱེས་པ་དང་ཚོས་གཞི་
བུད་པའི་སྨད་གོས་གྱོན་པའི་བུད་མེད་ཚོ་ཟློས་གར་ཁང་གི་གར་སྟེགས་རྒྱབ་ངོས་སུ་འགྲོ་
བ་མཐོང་། སྐྲ་ཁང་ཆུང་ལ་ཐོག་དཔངས་དམའ་ནའང་དྲོ་སོབ་སོབ་ཅིག་རེད། སྐྲ་སྣུམ་དང་
སྐྲ་ཚབ་ཀྱི་ཁྲོད་དུ་ཡོད་པའི་མེ་ཐབ་ནང་མེ་འུར་འུར་དུ་འབར་བཞིན་མཆིས།
སྐྲ་སུ་ལུ་གཏོང་བའི་ཚིག་དྲི་དང་ལག་པ་ཞག་ཚི་གོག་གོག་གིས་མགོ་བོ་ཕུར་ཕུར་
ས་ཁོ་མོ་ཡུད་བཏང་བས་ཁོ་མོ་དྲན་པ་ཉབ་ཉོབ་ཏུ་གྱུར། རླངས་བཀག་ཞྭ་མོ་གཡོགས་རྗེས་
ཙམ་གཉིད་ལ་ཤོར། ལག་གཡོག་དེས་སྐྲ་ལོ་བཟོ་སྐབས་འབག་གྱོན་ཞབས་བྲོའི་སྒོ་འཛིན་
དགོས་མིན་ཡང་ཡང་དྲིས།
མཐར་ཁོ་མོ་དེ་ནས་ཕྱིར་ཐོན། ཁོ་མོ་ཁྲོམ་ལམ་ཁ་ཤས་བསྐོར་རྗེས་རྒྱ་གྲམ་དམར་པོའི་
མགྲོན་ཁང་དུ་འབྱོར། ཁོ་མོས་ཞོགས་པ་སྡོད་སའི་རྐུབ་སྟེགས་འོག་ཏུ་སྦས་པའི་ལྷམ་ཤུབས་
གྱོན། སྒུག་ཡུན་མ་ཚུགས་པའི་འགྲུལ་པ་དེ་དག་གི་ཁྲོད་དུ་བསྡད། རི་འདབས་སུ་སླེབས་
སྐབས་འགྲུལ་པ་ཁག་གཅིག་བབས་པས་འཁོར་ལོའི་ནང་ཁོ་མོ་གཅིག་པུ་ལྷག
ལམ་གྱི་ཁུག་ཆ་རེ་རེ་སྐོར་རེས་བཞིན་གྲོང་ཁྱེར་གྱི་སྒྲོན་འོད་གསལ་ལྷམ་མེར་མཐོང་
ཐུབ་པ་དེ་དག་ནི་རབ་རིབ་ཀྱི་སྐར་འོད་མཐོ་དམའ་མི་སྙོམས་པའི་ཁང་ཚོགས་ཁྲོད་འཁྲིགས་
པ་ལྟར་དུ་སྣང་། ཨི་མ་སྡོད་སྟེགས་ཐོག་པུས་མོ་བཙུགས་ཏེ་རྣམ་ཤེས་བོར་བའི་འདྲེན་བྱེད་
ཟུང་མུ་མཐའ་མེད་པའི་མཚན་ལྗོངས་ལ་ལྟ་བཞིན་འདུག ཁོ་མོ་ངུ་ཤིག་ཤིག་གིས་ལེ་ཨོན་
གྱི་མིང་ནས་འབོད། ཁོ་ལ་མཛའ་བའི་སྐད་ཆ་ཤོད་བཞིན་ཐག་རིང་ལ་འོ་ཁ་ཤས་བསྐུར། འོན་
ཀྱང་དེ་དག་ཡོད་ཚད་མཚན་མོའི་ལྷགས་པའི་ཁྲོད་གར་སོང་ཆ་མེད་དུ་གྱུར།
རི་ལྡེབས་སུ་འཁར་རྒྱུག་ཐོགས་པའི་སྤྲང་པོ་ཞིག་ཡོད་པ་དེ་ཤིང་རྟ་འཁོར་ལོའི་ཁྲོད་
དུ་ཡང་ཡང་ཐོན། རས་ཧྲུལ་ཕྲག་པའི་ཐོག་ཏུ་བརྩེགས། ཞྭ་མཐིལ་མེད་པའི་ཝ་ཞྭ་རྙིང་
སོང་གྱོན་པ་དེ་ནི་གཞོང་པ་ཞིག་དང་འདྲ་བར་ཁོའི་ངོ་གདོང་བཀབ། འོན་ཀྱང་ཁོས་ཞྭ་མོ་
ཕུད་པའི་ཚེ་མིག་ལྤགས་ཡོད་སར་ཁྲག་གི་ཀོང་དོང་གཉིས་ཡོད་པ་མཐོང་ཐུབ། ངོ་ཤ་ལུག་
ནས་རས་འཛར་དམར་པོ་བཞིན། རྣག་ཁྲག་སྣ་ཡི་འགྲམ་ནས་བཞུར། ཚོས་གཞི་ལྗང་ཁུའི་
གཡན་པ་ཆགས། ནག་སྟོང་སྟོང་གི་སྣ་ཁུང་གཉིས་ནས་དབུགས་རྔུབ་གཏོང་བྱེད་སྐབས་
ཀྱང་ཉྭ་འགྱུར་བ་ལྟར་སྣང་། མི་ལ་སྐད་ཆ་ཤོད་སྐབས་མགོ་བོ་གྱེན་དུ་བཏེགས། གད་མོ་
གླེན་དགོད་བགད། དེའི་ཚེ་ཁོའི་སྔོ་སྐྱ་མདོག་གི་མིག་རིལ་ཟམ་མི་ཆད་པར་ཡ་ཁུང་ངོས་
ལ་གཅུས་ཏེ་རྨ་ཤུའི་བར་དུ་འཕེན་པར་བྱེད།
རི་ལྡེབས་འཛེག་པའི་ཚེ་ཁོས་འཁོར་ལོའི་རྗེས་འདེད་བཞིན་གླུ་ཆུང་ཀྱུ་རུ་རུ་འདི་ལྟར་བླངས།
ཉི་འོད་ཚ་པོའི་འོག་གི་གཞོན་ནུ་མ།
རྨི་ལམ་ནང་དུ་ད་དུང་མཛའ་བོ་འཁོར།
ཁོས་ད་དུང་བྱིའུ་ཆུང་དང་། ཉི་འོད། བསིལ་གྲིབ་སོགས་ཀྱི་གླུ་བླངས།
སྐབས་འགར་ཁོ་མགོ་དམར་རིལ་ལེར་ཨི་མའི་རྒྱབ་ངོས་ནས་ཐོན་སྐབས་ཁོ་མོ་སྐད་
ངན་ཤོར་བཞིན་གཡོལ། དབྱི་ཝེལ་གྱིས་ཁོ་དང་ཀུ་རེ་རྩེ་བཞིན་ཁོ་ལ་སན་སི་རོ་མན་ཐང་
ཆེན་ཐོག་གུར་ཕུབ་ནས་སྡོད་དགོས་ལུགས་དང་། ཡང་ན་ཁོའི་སྙིང་སྡུག་ད་ཆ་གང་འདྲ་
ཡོད་མེད་སྐད་ཆ་འདྲི་བར་བྱས།
ཤིང་རྟ་འཁོར་ལོ་རྒྱུག་བཞིན་རྒྱུག་བཞིན་པའི་སྐབས་ཁོའི་ཞྭ་མོ་གློ་བུར་དུ་འཁོར་
ལོའི་སྒེའུ་ཁུང་ནང་འཛུལ་བ་དང་། ཁོ་པ་རང་ཉིད་ལག་པ་ཡ་གཅིག་གིས་འཁོར་ལོའི་རྐང་
སྟེགས་བཟུང་ནས་ལུས་ཡོངས་ལ་འདག་རལ་འགོས། ཁོའི་འཁུན་སྒྲ་འགོ་ཚུགས་སྐབས་
ཕྲུ་གུ་དམར་འབྱར་ཞིག་དང་འདྲ་ཞིང་། དེ་ནས་རིམ་པས་གཙེར་སྐད་དུ་གྱུར། མཚན་མུན་
ཁྲོད་དུ་འཁུན་སྒྲ་རིང་པོ་དེ་ཆ་མི་འཚལ་བའི་སྡུག་སྐད་ཅིག་དང་འདྲ་བར་མུ་མཐའ་མེད་
པའི་སྐྱོ་སྣང་ཞིག་གིས་གང་། དེ་ཡང་རྟ་ཕོའི་དྲིལ་སྒྲ་དང་། ཤག་ཤག་ཤིང་ལོའི་འགུལ་སྒྲ་
དང་། འཁོར་ལོ་སྟོང་པའི་འུར་སྒྲ་བཅས་ཀྱི་ཁྲོད་དུ་སྐད་སྒྲ་དེ་ནི་ཐག་རིང་ཐག་རིང་ཞིག་
ནས་ཁྱབ་ཡོང་བ་བཞིན་ཨི་མ་ལ་སུན་སྣང་ཚད་མེད་སྟེར། སྐད་སྒྲ་དེ་དག་ཁོ་མོའི་རྣམ་
ཤེས་ཀྱི་གཏིང་ཟབ་སར་འཛུལ་བ་ནི་ལུང་ཤུར་ནང་གི་ལྷགས་རླུང་དང་འདྲ་བར་ཁོ་མོ་མུ་
མཐའ་མེད་པའི་སྐྱོ་སྣང་དྲག་པོའི་འཇིག་རྟེན་དུ་དྲངས། འཁོར་ལོའི་ལྗིད་ཚད་ཆེ་རུ་སོང་
བ་ཐེར་གེ་བ་དབྱི་ཝེལ་གྱིས་ཤེས་པས་ཁོས་རྟ་ལྕག་གིས་དམུས་ལོང་དེ་ལ་ཤུགས་ཀྱིས་བྲབ།
རྟ་ལྕག་གི་ལྕག་རྩེ་ཁོའི་རྨ་ཤུལ་ལ་ཕོག་སྐབས་ཁོ་སྐད་ངན་ཤོར་ནས་འདམ་སྙིགས་དཀྱིལ་དུ་འགྲིལ།
མཐར་ཁུག་རྟ་ལན་པར་ནང་གི་འགྲུལ་པ་ཚང་མ་གཉིད་ལ་ཤོར། (འདིར་གོང་འོག་
འགལ་ཟླ་སོང་ཡང་རྒྱ་འགྱུར་ནང་དུའང་རང་སོར་བཞག་ཡོད)ལ་ལ་ཁ་གདང་། ལ་ལ་ངོ་
གདོང་གློད། ལ་ལ་འཁྲིས་སུ་ཡོད་པའི་མིའི་དཔུང་པའི་ཐོག་མགོ་བོ་བསྙེས། ལ་ལ་སྐེད་
རགས་ཆབ་མ་ལ་ལང་པ་འཆང་། ཚང་མ་འཁོར་ལོ་ལངས་འཇགས་དང་བསྟུན་ནས་ཡོམ་
ཡོམ་དུ་འགུལ། འཁོར་ལོའི་སྒྲོན་མེ་ཡང་ཕྱི་ངོས་སུ་ཡོམ་ཡོམ་འགུལ་བཞིན་སྒྲོན་འོད་
དཀྱིལ་དྲེལ་གྱི་འཕོངས་ལ་འཕྲོས་པ་དང་། རས་ཡོལ་ཁམས་པ་ལ་ཕོག་ནས་མཚལ་ལྟར་
དམར་བའི་འོད་མདངས་གཉིད་ལ་རོལ་བའི་འགྲུལ་པའི་བཞིན་ལ་ཕོག ཨི་མ་ནི་སྐྱོ་
གདུང་གི་ཁྲོད་དུ་ལུས་པས་གྲང་འདར་ཤོར་བ་དང་དྲོད་ཚད་ཇེ་དམའ་རུ་སོང་ནས་དམྱལ་
ཕྲང་དུ་བཞུད་བཞིན་པའི་སྣང་བ་འཆར།
ཆ་ལི་ཁྱིམ་དུ་ཁོ་མོ་བསྒུགས་ནས་སྡོད་སྐབས། རེས་གཟའ་ཕུར་བུ་འཁེལ་རིམ་བཞིན་
ཤིང་རྟ་འཁོར་ལོ་དུས་ཐོག་ཏུ་མ་འབྱོར། ལྕམ་ཆུང་མཐར་ཁྱིམ་དུ་འབྱོར། ཁོ་མོས་ཨུ་ཚུགས་
ཀྱིས་བུ་མོ་ཆུང་ཆུང་ལ་འོ་ཞིག་སྟེར། དགོང་ཟས་ད་དུང་གྲུབ་མེད་ནའང་སྐྱོན་མེད་དེ། ད་
ཆ་ནང་མ་ལ་འཁང་ར་མི་བྱེད་པར་ཐམས་ཅད་ནང་མའི་བཀོད་སྒྲིག་ལ་ཉན་བཞིན་ཡོད།
ཁོ་མོ་བཞིན་མདོག་ལོག་ཡོད་པར་ཁྱོ་བོས་སྣང་བ་བྱུང་བས་མི་བདེ་བ་ཡོད་མིན་སྐད་ཆ་དྲིས།
ཨི་མ་ན་རེ། སྐྱོན་མི་འདུག་ཟེར།
ཁོ་ན་རེ། འོན་ཀྱང་དོ་ནུབ་ཁྱེད་རང་ག་རེ་བྱས་སོང་ངམ་ཞེས་དྲིས།
ཨ་ཙི། གང་ཡང་མི་འདུག གང་ཡང་མི་འདུག
ཉིན་ཤས་རིང་ཁོ་མོ་ཁྱིམ་དུ་སླེབས་མ་ཐག་ཐད་ཀར་སྟེང་ཁང་གི་གཟིམ་ཆུང་དུ་སྐྱོད།
ཀྲུ་སི་ཐེན་གྱིས་སྟེང་ཁང་དུ་ཁུ་སིམ་སིམ་ངང་ཁོ་མོ་ལ་གཡོག་པོ་ཚགས་ཚུད་རྒྱུག དེ་ནི་
གཡོག་མོ་རྩེ་གྲ་ཞིག་ལས་ཀྱང་ལྷག་པ་ལས་ཞན་པ་མེད། ཁོས་ཙག་སྒྲ་དང་། ལཱ་སྟེགས།
དཔེ་དེབ་གཅིག་བཅས་གྲ་སྒྲིག་བྱས། ཁོ་མོའི་ཉལ་གོས་བླངས། ཉལ་ཆས་འཐེན།
འགྲིག་སོང་། ཁྱོད་རང་ཕྱིན་ན་འགྲིག་སོང་། ཁོ་མོས་དེ་ལྟར་བརྗོད།
དེ་ནི་ཁོ་པ་སྔར་བཞིན་དེ་གར་འགྲེང་། ཕྲག་པ་གློད། མིག་གཉིས་ཧུར་རེར་གདངས་ཏེ་
ཧ་ལམ་གློ་བུར་རྨི་ལམ་གྱི་ཞིང་ཁམས་སུ་མྱུལ་ནས་བལ་བ་ཛས་བཅིངས་པ་ལྟར་དུ་སྣང་།
ཉིན་གཉིས་པ་ནི་འཁྱོལ་དཀའ་བའི་ཉིན་མོ་ཞིག་ཡིན་པ་དང་། དེ་རྗེས་ཀྱི་ཉིན་དེ་
དག་གཅིག་ལས་གཅིག་འཁྱོལ་བ་དཀའ། ཨི་མ་སླར་ཡང་དགའ་སྐྱིད་ཀྱི་དཔལ་ལ་རོལ་
བར་ལྷག་པར་རེམས། སྔར་སོང་འདས་དོན་དྲན་བཞིན་ཁོ་མོའི་འདོད་གདུང་མེ་ལྟར་
འབར། ཉིན་བདུན་པར་སླེབས་ནས་ལེ་ཨོན་ཐུག་མ་ཐག་འཐམ་འཁྱུད་ཅི་དགར་བྱས་ཏེ་ཁོ་
མོའི་འདོད་གདུང་སེལ་བར་བྱས། ཁོ་པའི་སྤྲོ་སེམས་ཚང་མ་ཁོ་མོ་ལ་འཛིན་པའི་ཡི་རང་
དང་དྲིན་དུ་བསམ་པའི་ཁྲོད་དུ་སྦས།
ཁོ་ལ་བཅངས་པའི་མཛའ་སེམས་ཐད་ཨི་མ་ཡིས་
བློ་རྩེ་གཅིག་སྒྲིམ་དང་སྟངས་འཛིན་ཡོད་པའི་ངང་མྱོང་རོལ་བྱེད་པ་དང་། མ་ཁྱབ་པ་མེད་
པའི་དུང་སེམས་ཟབ་མོར་བརྟེན་ནས་དེ་ཉིད་སྲུང་འཛིན་བྱས། འོན་ཀྱང་མཛའ་སེམས་
དུས་ནམ་ཞིག་མེ་རང་ཤི་དང་དུ་བ་རང་ཡལ་དུ་འགྲོ་སྲིད་པར་བསམ་ནས་སེམས་ཁྲལ་ཡང་ལངས།
ཁོ་མོས་རྒྱུན་དུ་དུང་སེམས་ཀྱིས་ཕྱུག་ཅིང་ཐེ་ཚོམ་དང་བཅས་ན་རེ།
ཀྱེ་ཧུད། ནམ་ཞིག་ཁྱོད་ཀྱིས་ང་བཞག་ནས་འགྲོ་སྲིད། ཁྱོད་ནམ་ཞིག་གཉེན་
སྒྲིག་བྱེད་ཀྱི་རེད། ཁྱོད་ཀྱང་སྐྱེས་པ་གཞན་དང་འདྲ་བར། ཁོ་ན་རེ།
སྐྱེས་པ་སུ་དག་དང་འདྲའམ་ཞེས་དྲིས།
ཁོ་མོ་ན་རེ། སྐྱེས་པ་ཚང་མ་མི་འདྲ་བ་ཅི་ཡོད་དམ་ཞེས་བཤད།
དེ་རྗེས་ཁོ་མོས་གླགས་ཡུས་ཤོད་བཞིན་ཁོ་ཕྱིར་འབུད་དེ་བརྗོད་དོན།
“ཁྱོད་ཚོ་ཚང་མ་ལས་རྒྱུ་འབྲས་མེད་པ་ཤ་སྟག་རེད།”
ཉིན་ཞིག་ཁོ་གཉིས་དབར་མཚན་ཉིད་རིག་པ་བ་ལྟར་མི་ཡུལ་ལ་སྙིང་པོ་མེད་པའི་
སྐོར་ཤོད་སྐབས་ཁོ་མོས་ཁོའི་མིག་སེར་གང་འདྲ་ཡོད་མིན་ཤེས་འདོད་པའམ་ཡང་ན་
རང་དབང་མེད་པར་སྙིང་གཏམ་ཁ་ནས་ལུད་པ་ཆ་མི་འཚལ་མོད། དེ་སྔོན་མི་ཞིག་དང་
ཕན་ཚུན་བརྩེ་པོ་བྱེད་མྱོང་ཟེར། ཁོང་ཁྱེད་རང་དང་འདྲ་ཡི་མ་རེད་ཅེས་ཁོ་མོས་མྱུར་
དུ་སྐད་ཆའི་སྣེ་མཐུད་དེ་བརྗོད་པ་དང་སྦྲགས་བུ་མོ་མནའ་ལ་བཙུགས་ནས་ཁོ་གཉིས་
དབར་གནས་ཚུལ་གང་ཡང་ལྷག་མ་མྱོང་ཟེར།
ཕོ་གསར་དེ་མོའི་སྐད་ཆ་ལ་ཡིད་ཆེས། འོན་ཀྱང་ཁོང་ག་རེ་བྱེད་མཁན་རེད་དམ་ཞེས་དྲིས།
ངའི་སྙིང་སྡུག་ཨེ། ཁོང་དེད་དཔོན་ཞིག་རེད།
ཁོ་མོས་ལན་དེ་ལྟར་བཏབ་པ་ནི་གཅིག་ནས་ཕ་རོལ་པོས་རྩད་གཅོད་ཐབས་མེད་པ་
དང་། ཕྱོགས་གཞན་ཞིག་ནས་ཁོ་མོ་སོ་སོའི་རིན་ཐང་མཐོ་རུ་གཏོང་བ་ཡིན་ཞིང་། རླུང་
བརྟེན་རླབས་གཤགས་ཀྱི་ཉེན་ཁ་བརྒྱུད་མྱོང་བས་མི་ཀུན་གྱིས་བརྩི་བཀུར་ཐོབ་པའི་དེད་
དཔོན་ཞིག་ཁོ་མོའི་ཡིད་དབང་འཕྲོག་ཤུགས་མ་བཟོད་པར་ཁོ་མོའི་མདུན་དུ་དུད་པ་དེའི་
ཐོག་ནས་ཁོ་མོའི་ཡིད་དབང་འཕྲོག་ཤུགས་མཚོན་པ་མ་ལགས་སམ།
དེས་ན་དངོས་སྦྱོང་སློབ་མ་དེ་སོ་སོའི་གནས་བབ་དམའ་པོ་ལ་སྐྱོ་བ་སྐྱེས་པས་དཔུང་
རྟགས་དང་། གཟེངས་རྟགས། མཚན་སྙན་བཅས་ཐོབ་ན་ཅི་མ་རུང་སྙམ། ཁོ་མོ་ནི་དེ་དག་
ལ་རབ་ཏུ་དགའ་བ་ཞིག་ལགས་ཏེ། ཁོ་མོའི་དངུལ་གཏོར་བའི་གོམས་གཤིས་ཁྲོད་ནས་
ཀྱང་རིགས་འདེད་ཐུབ་པ་ཞིག་རེད་སྙམ།
ཨི་མ་ཡིས་ཁ་ནས་མ་བཤད་པ་མ་གཏོགས་གཏམ་འདོད་ཀྱི་བསམ་བློ་མང་པོ་ཞིག་
མངའ། དཔེར་ན། ཁོ་མོ་རུ་ཨང་དུ་ཡོང་སྐབས་སོ་སོ་སྒེར་ལ་དབང་བའི་ཤིང་རྟ་འཁོར་ལོ་
ཆུང་གྲས། ཚོས་གཞི་སྔོན་པོ། དབྱིན་ཇི་ནས་ཐོན་པའི་ཅང་ཤེས་ཤིག་གིས་འཐེན། ཡུ་བ་ཕྱི་
ལ་སློག་པའི་འཇུར་རྟ་ཡུ་རིང་གྱོན་པའི་ཐེར་གེ་བ་ཞིག་བཅས་ཡོད་ན་ཅི་མ་རུང་བསམ།
ཁོ་མོའི་སྟོང་བསམ་དེ་ནི་ཀྲུ་སི་ཐེན་གྱི་སྐད་ཆ་ལས་སྐྱེས་ཤིང་། ཁོས་ཟེར་ན་ཁོ་པ་ཁོ་མོའི་
གམ་གཡོག་ཅིག་བྱེད་འདོད་ཡོད་ཟེར། རང་བདག་ཤིང་རྟ་འཁོར་ལོ་མེད་པ་དེས་ཁོ་མོའི་
ལྐོག་འདུས་འགབ་མཐུན་གྱི་སྤྲོ་སྣང་ཆུང་དུ་འགྲོ་མི་སྲིད་ཀྱང་ཁོ་མོ་ལོག་དུས་ཀྱི་སེམས་
སྡུག་ཆེ་རུ་འགྲོ་སྲིད་པ་སྨོས་ཅི།
ཁོ་གཉིས་ཀྱིས་ཕ་རི་སིའི་སྐོར་གླེང་བའི་ཚེ་ཨི་མ་ཡིས་སེམས་ཤུགས་ཉམས་པའི་སྒོ་ནས་ན་རེ།
ཨ་ལ་ལ། གལ་སྲིད་ང་ཚོ་དེ་གར་གནས་བཅའ་རྒྱུ་བྱུང་ན་ཅི་མ་རུང་།
ང་གཉིས་ད་ལྟ་སྐྱིད་པོ་མ་རེད་དམ་ཞེས་ཁོས་ཁོ་མོའི་སྐྲ་ལོ་ལ་བྱུག་བྱུག་བྱེད་
བཞིན་ངག་འཇམ་པོས་སྨྲས།
སྐྱིད་པོ་ཡིན་དང་ཡིན། ངས་བྱུང་རྒྱལ་དུ་སྨྲས་པ་ཡིན། དེ་ལས་ང་ལ་འོ་ཞིག་སྟེར་
དང་ཁོ་མོས་དེ་ལྟར་སྨྲས།
ཁྱོ་བོའི་མིག་ནང་ཁོ་མོ་སྔར་བས་སྙིང་དུ་སྡུག ཁོ་མོས་ཁོ་ལ་དམིགས་བསལ་ཞོ་ཟས་
བཟོས། ཟ་མ་བཟས་རྗེས་ཝར་ཙེ་ཞབས་བྲོའི་རོལ་མོ་དཀྲོལ། དེས་ན་ཆ་ལི་ཡི་སེམས་ལ་
ཁོ་རང་ནི་འཇིག་རྟེན་ཐོག་བདེ་སྐྱིད་ཆེ་ཤོས་ཀྱི་མི་ཞིག་ཡིན་སྙམ། ཨི་མ་ཡང་སེམས་ཁྲལ་
གང་ཡང་མེད་པར་བག་ཡངས་ཀྱི་འཚོ་བ་སྐྱེལ་བཞིན་ཡོད། འོན་ཀྱང་ཉིན་ཞིག་གི་དགོང་
མོ་གློ་བུར་དུ་ཁོ་ན་རེ།
སྐུ་སྐྱེ་མ་ལང་པོ་རུའེ་ཡིས་ཁྱེད་རང་ལ་ཀང་ཆིང་རོལ་མོའི་སློབ་ཚན་ཁྲིད་ཀྱི་ཡོད་དམ་ཞེས་དྲིས། ཨ་ཅང་ཅང་།
དེ་རིང་ཕྱི་དྲོ་ང་ལ་ཁོང་ཐུག་བྱུང་། ལྕམ་ལེ་ཡར་གྱི་ཁྱིམ་དུ་རེད། ངས་ཁྱེད་རང་གི་
སྐོར་ཤོད་སྐབས་ཁོང་གིས་ངོ་མི་ཤེས་ཟེར། ཆ་ལིས་དེ་ལྟར་སྨྲས།
དེ་ནི་གནམ་སྔོན་ཐོག་འབེབས་ཀྱི་དཔེ་ཟླར་གྱུར། འོན་ཀྱང་ཁོ་མོ་འཚབ་འཚུབ་ཅི་
ཡང་མེད་པར་ན་རེ།
ཁོང་གིས་ཕལ་ཆེར་ངའི་མིང་བརྗེད་སོང་བ་ཡིན་གྱི་རེད།
སྨན་པ་ན་རེ། རུ་ཨང་དུ་ཀང་ཆིང་རོལ་ཆ་སློབ་མི་སྐུ་སྐྱེ་མ་ལང་པོ་རུའེ་ཁོ་ན་ཡིན་
གྱི་མ་རེད་ཟེར། དེ་ཡང་ཡིན་སྲིད།
ཁོ་མོས་ལམ་སེང་དེར་མཐུད་དེ་ན་རེ།
གང་ལྟར་ང་ལ་ཁོང་གི་བྱུང་འཛིན་ཡོད། ཁྱེད་རང་གཟིགས་དང་ཟེར།
ཁོ་མོ་ཡིག་ཅོག་མདུན་དུ་སོང་ནས་ཤུར་ལྕོག་ཡོངས་རྫོགས་སྔོག ཤོག་ཛར་གང་སར་
སྟོར། ཁོ་མོ་དེ་འདྲའི་དངངས་འཚབ་ཆེ་མདོག་ཁ་བས་ཆ་ལིས་ཁོ་མོ་ལ་བྱུང་འཛིན་ཤོག་
ཛར་ཞིག་གི་དོན་དུ་སེམས་ཁྲལ་དེ་འདྲ་བྱེད་དགོས་དོན་མེད་ཅེས་ཁ་ཏ་བྱས།
ཨུན། ཏན་ཏན་རྙེད་ཀྱི་རེད། ཁོ་མོས་དེ་ལྟར་བརྗོད།
དངོས་འབྲེལ་རྙེད་སོང་། གཟའ་འཁོར་རྗེས་མའི་རེས་གཟའ་པ་སངས་ཉིན་ཆ་ལི་ཉི་
འོད་མི་ཕོག་པའི་གྱོན་གོས་འཇུག་ཁང་དུ་ལྷམ་བརྗེ་སྐབས་ཀོ་ལྷམ་དང་ཨུ་སུའི་དབར་ནས་
ཤོག་ཛར་ཞིག་ལག་པར་ཐེབས། ཁོས་དེ་བླངས་ནས་ལྟ་སྐབས་དེའི་ཐོག་འདི་ལྟར་བྲིས་ཡོད་དེ།
དེ་རིང་ཟླ་བ་གསུམ་གྱི་སློབ་ཡོན་ཧྥ་རན་སིའི་སྒོར་མོ་དྲུག་ཅུ་རེ་ལྔ་བྱུང་འཛིན་དུ།
རོལ་དབྱངས་དགེ་རྒན་ཧྥེ་ལི་ཞི་ལང་པོ་རུའེ་ནས།
ངའི་ལྷམ་ནང་ཇི་ལྟར་འཛུལ་བ་རེད་དམ།
ཕལ་ཆེར་འཛིན་ཤོག་འཇུག་སའི་ཤོག་སྒམ་རྙིང་པའི་ནང་ལས་ཟག་པ་ཡིན་གྱི་
རེད། ཤོག་སྒམ་པང་ལེབ་ཀྱི་ཟུར་དུ་བཞག་མི་འདུག་གམ” ཁོ་མོས་དེ་ལྟར་སྨྲས།
དེ་ནས་བཟུང་ཁོ་མོའི་འཚོ་བ་ནི་རྫུན་གཏམ་གྱིས་བཏགས་པའི་སྒྱུ་རྩལ་དངོས་པོར་
གྱུར་ཅིང་། ཁོ་མོས་ཁོ་མོའི་མཛའ་གཅུགས་སེང་རས་ཀྱི་ཐུམ་སྒྲིལ་ནང་དུ་བསྒྲིལ།
སྐྱན་རྫུན་ཤོད་རྒྱུ་དེ་དགོས་མཁོ་ཞིག་དང་། ལང་ཤོར་གྱི་གོམས་གཤིས་ཤིག སྤྲོ་སྣང་
ཞིག་བཅས་སུ་གྱུར། གལ་ཏེ་ཁོ་མོས་ཁ་ས་ཁྲོམ་ལམ་གྱི་གཡས་ངོས་ནས་སོང་བ་ཡིན་ཟེར་
ན་ཁྱོད་རང་གིས་ཁོ་མོ་གཡོན་ངོས་ནས་སོང་བར་ཐག་བཅད་ཆོག་པའི་ཚད་གཞི་དེ་འདྲ་ཞིག་ལ་སླེབས།
ཞོགས་པ་ཞིག་རྣམ་ཀུན་དང་འདྲ་བར་ཁོ་མོ་གྱོན་གོས་སྲབ་མོ་ཞིག་གྱོན་ཏེ་རུ་
ཨང་ལ་ཐོན། བསམ་ཡུལ་ལས་འདས་པར་དེ་ཉིན་ཁ་བ་བབས། ཆ་ལི་སྒེའུ་ཁུང་མདུན་
དུ་ལངས་ནས་གནམ་གཤིས་ལ་བལྟས་ནས་སེམས་ཁྲལ་ལངས་ཏེ་ཡོད་སྐབས་ལྷ་ཡབ་
པུ་ཉི་ཤན་གྲོང་སྤྱི་དྷུ་ཝ་ཧྲེའི་ཤིང་རྟ་འཁོར་ལོ་བསྡད་དེ་རུ་ཨང་ལ་འགྲོ་བ་མཐོང་བས་
ཁོ་པ་མགྱོགས་པོ་ཤོད་དུ་བབས། སྟོད་ལྷེ་མཐུག་པོ་ཞིག་ལྷ་ཡབ་ལ་བསྐུར་ནས་རྒྱ་གྲམ་
དམར་པོ་མགྲོན་ཁང་དུ་སླེབས་རྗེས་ཨི་མ་ལ་སྤྲོད་རོགས་ཞེས་མངགས། མགྲོན་ཁང་དུ་
སླེབས་རྗེས་པུ་ཉི་ཤན་གྱིས་འཕྲལ་མར་ཡུང་གྲོང་གི་སྨན་པའི་ལྕམ་ཆུང་ཁང་པ་གང་དུ་
ཡོད་མེད་སྐད་ཆ་དྲིས། གནས་མོས་ཁོང་འདི་གར་ཡོང་བ་ཧ་ཅང་ཉུང་ཟེར། དེར་བརྟེན་
དགོང་མོ་ཁུག་རྟ་ལན་པར་ལོག་འགྲོ་བའི་ལམ་བར་དུ་ལྷ་ཡབ་ལ་གཞི་ནས་ཁོ་མོ་ཐུག་
པས་ཁོང་གིས་བཙལ་ཡང་མ་རྙེད་པའི་སྐོར་བཤད། འོན་ཀྱང་ཁོང་གིས་དོན་དེ་ལ་སྣང་
བ་མ་བཞག་པར་དེ་བས་ཆོས་སྤེལ་མཁན་སློབ་དཔོན་ཞིག་གིས་གསུང་ཆོས་གནང་
སྐབས་ཅི་འདྲའི་ངོ་མཚར་ཆེ་ལུགས་དང་། མཆོད་ཁང་ཆེ་མོར་དགའ་བསུ་ཚད་མེད་
ཐོབ་པ་མ་ཟད། སྐུ་དྲག་གི་ལྕམ་སྐུ་ཞབས་རྣམ་པ་ཡང་འཚང་ཁ་ཤིག་ཤིག་གིས་ཉན་པར་སླེབས་སྐོར་བཤད།
ལྷ་ཡབ་ཀྱིས་ཁོ་མོ་གར་སོང་རྒྱུ་མ་ཕུ་འདེད་མ་དྲིས་ནའང་སླད་ཕྱིན་མི་གཞན་དག་
གིས་ཁོང་ལྟར་མིའི་དོན་དག་ལ་ཐེ་ཇུས་མི་བྱེད་པ་མི་སྲིད་པས། ཁོ་མོའི་སེམས་ལ་ཐེངས་
རེ་རེ་བཞིན་ཚང་མ་རྒྱ་གྲམ་དམར་པོ་མགྲོན་ཁང་དུ་ཚུགས་བབས་ཐོག་ཁོང་ཚོའི་གྲོང་
རྡལ་གྱི་མི་ཚོས་ཁོ་མོ་སྟེང་དུ་འཛེག་པ་མཐོང་བ་བྱས་ཏེ་ཁོ་མོ་ལ་དོགས་པ་གཏན་ནས་མི་ཟ་བ་བྱེད་དགོས་སྙམ།
འོན་ཀྱང་ཉིན་ཞིག་ཁོ་མོས་ལེ་ཨོན་གྱི་ལག་ངར་ལ་འཐམས་ནས་པུ་ལུ་ཎེ་མགྲོན་
ཁང་ནས་ཕྱིར་དོན་པ་དང་སྐུ་ཞབས་ལེ་ཧོ་ཏག་ཏག་ཐུག་པས་ཁོས་དོན་དེ་རྒྱ་གྲགས་བོད་
གྲགས་བཟོས་དོགས་ཀྱིས་ཁོ་མོ་སྐྲག་ཐག་ཆོད། འོན་ཀྱང་ཁོ་ལྐུགས་པ་དེ་འདྲ་མ་རེད།
ཉིན་གསུམ་སོང་རྗེས་ཁོ་པ་ཨི་མ་ཡི་སྡོད་ཁང་ནང་ཡོང་། སྒོ་མནན་ཏེ་ན་རེ།
ང་ལ་དངུལ་ཕྲན་ཙམ་དགོས་ཀྱི་འདུག་ཟེར།
ཁོ་མོས་དངུལ་སྤྲོད་བྱེད་མེད་ཟེར། ལེ་ཧོས་ཁོ་མོ་ལ་རོགས་རམ་ག་ཚོད་བྱས་མ་བྱུང་
ངམ་ཞེས་སྡུག་བསྔལ་འདྲེན་འགོ་ཚུགས།
དེ་ནི་བདེན་པ་རེད། ཆ་ལིས་ས་ཡིག་བཀོད་པའི་གཡར་འཛིན་གཉིས་ལས་ཨི་མ་ཡིས་
ད་བར་བུ་ལོན་གཅིག་ལས་སྤྲད་མེད། གཡར་འཛིན་གཉིས་པ་དེ་ནི་ཨི་མ་ཡིས་ཞུ་བ་འཐེན་
པས་ཚོང་པས་གཡར་འཛིན་གཉིས་ལ་བརྗེ་རྒྱུར་ཁས་བླངས། གཡར་འཛིན་དེ་གཉིས་ཀྱི་
དུས་ཚོད་ཀྱང་སྔ་ས་ནས་སླེབས་པས་ས་ཡིག་བསྐྱར་དུ་བཀོད་པ་དང་བུ་ལོན་སྤྲོད་པའི་
དུས་ཚོད་ནར་འགྱངས་རིང་པོ་བྱས། ཁོ་པས་དབུགས་རིང་ཞིག་གཏོང་བཞིན་ཁུག་མ་ལས་
རིན་པ་ད་དུང་བྱུང་མེད་པའི་ཅ་དངོས་ཉོས་ཐོ་ཞིག་བཏོན། དེའི་ཐོག་ཁྲ་ཡོལ། ས་གདན།
ཧྲ་ཧྥུ་རྐུབ་སྟེགས་ཤུབས་ཀྱི་རྒྱུ་ཆ། གྱོན་གོས་ཁ་ཤས། མཛེས་སྤྲོས་ཡོ་བྱད་འདྲ་མིན་བཅས་
ཡོད་ཅིང་། དེ་དག་གི་རིན་གོང་བསྡོམས་འབོར་ཧྥ་རན་སིའི་སྒོར་མོ་ཉིས་སྟོང་སྐོར་སླེབས།
ཁོ་མོ་མགོ་བོ་དུད། ཁོས་མུ་མཐུད་དེ་ན་རེ།
ཁྱེད་རང་ལ་དངུལ་སྨར་མེད་ན་ད་དུང་རྒྱུ་ནོར་ཡོད་རེད།
ཁོས་བཤད་པའི་རྒྱུ་ནོར་ནི་པ་ཨེན་གྲོང་རྡལ་གྱི་ཨོ་མར་ཉེ་འགྲམ་དུ་ཡོད་པའི་ཁང་
གཞིས་རིན་ཐང་དེ་ཙམ་མེད་པ་ཞིག་རེད། ཁང་གཞིས་དེ་དང་ཐོག་ཞིང་ར་ཆུང་ཆུང་ཞིག
ལ་དབང་བ་དང་རྗེས་སུ་ཡབ་ཆེན་བྷོ་ཝ་རིས་ཞིང་ར་ཆུང་ཆུང་དེ་བཙོང་། དེའི་སྐོར་ལེ་
ཧོས་གསལ་གསལ་ཐིང་ཐིང་ཤེས་པ་མ་ཟད། ཐ་ན་ས་ཁྱོན་སྤྱི་ཆིང་ཇི་ཙམ་ཡོད་མིན་དང་
གྲོང་པ་ཁྱིམ་མཚེས་ཀྱི་མིང་ལ་ཅི་ཟེར་ཚང་མ་ཤེས་ཀྱི་ཡོད།
གལ་སྲིད་ང་ཁྱེད་རང་ཡིན་ན་ཁང་གཞིས་བཙོང་སྟེ་བུ་ལོན་འཇལ་གྱི་རེད། ད་
དུང་དངུལ་ལྷག་མ་བེད་སྤྱོད་བྱས་ཆོག་ཅེས་བརྗོད།
ཁོ་མོ་ཉོ་མཁན་མ་འབྱོར་དོགས་ཀྱི་སེམས་ཁྲལ་ཡོད་པས་ཁོས་ཉོ་མཁན་རྙེད་མདོག་
ཁ་པོ་རེད་ཟེར། ཁོ་མོས་གང་འདྲ་ཟེ་བཙོང་དགོས་སམ་ཞེས་དྲིས་པར་ཁོ་ན་རེ།
ཁྱེད་རང་ལ་མངགས་བཅོལ་ཡི་གེ་ཡོད་པ་མ་རེད་དམ་ཟེར།
སྐད་ཆ་དེ་ནི་ཁོ་མོ་ལ་མཚོན་ན་ཚ་བས་གདུངས་པའི་མི་ལ་བསིལ་རླུང་ཞིག་དང་
འདྲ་བའི་ཚོར་སྣང་བྱུང་། ཨི་མ་ན་རེ།
ཁྱེད་རང་གིས་གཡར་འཛིན་བཞག་ན་འགྲིག་ཟེར།
ལེ་ཧོ་ན་རེ། དེ་ལ་གནད་འགག་མི་འདུག་ཟེར།
གཟའ་འཁོར་གཉིས་པར་ཁོ་པ་སླར་ཡང་སླེབས། ཁོས་དཀའ་ལས་ཚད་མེད་བརྒྱབ་
རྗེས་གཞི་ནས་སྐུ་ཞབས་ལང་ཀེ་ལོ་ཝ་ཡིས་ཉོ་རྒྱུ་བྱས་སོང་། ཁོང་གིས་སྔ་ས་ནས་ཁང་པ་དེ་
ལ་སྡིགས་བསྡད་འདུག འོན་ཀྱང་གོང་ཚད་སྐོར་བཤད་མ་བྱུང་ཞེས་འུད་བཤད།
“གོང་ཚད་གནད་འགག་ཆེན་པོ་མ་རེད།” ཁོ་མོས་དེ་ལྟར་བཤད།
ཁོ་པ་དེ་ལས་ལྡོག་སྟེ། བྲེལ་བ་བྱེད་མི་རུང་། མ་རེད། ངང་ཙམ་བྱེད་དགོས། མི་དེ་ལ་
ཚོད་བགམ་ཞིག་བྱེད་དགོས། ཉོ་ཚོང་དེའི་ཆེད་དུ་ཐེངས་ཤིག་འགྲོ་རིན་ཡོད། གལ་ཏེ་ཁོ་
མོ་ཕེབས་མ་ཐུབ་ན་ཁོ་པས་རང་མོས་ངང་ལང་ཀེ་ལོ་ཝ་དང་འབྲེལ་གཏུག་བྱེད་འདོད་
ཡོད་ལུགས་བརྗོད། ཁོ་སོང་ནས་ཚུར་སླེབས་རྗེས་ཉོ་མཁན་གྱིས་ཧྥ་རན་སིའི་སྒོར་མོ་བཞི་
སྟོང་འདོན་འདོད་འདུག་ཅེས་ཁྱབ་བསྒྲགས་བྱས།
གསར་འགྱུར་དེ་གོ་རྗེས་ཨི་མ་དགའ་ཐག་ཆོད།
བཀའ་མོལ་དྲང་པོ་ཞུས་ན། གོང་ཚད་དེ་རྒྱགས་ཚད་རེད་ཅེས་ཁོས་སྐད་ཆ་ཚིག་
གཅིག་ཁ་གསབ་བྱས།
ཁོ་མོ་ལ་དེ་མ་ཐག་རིན་གོང་གི་ཕྱེད་ཀ་རག་པས་ཁོ་མོས་བུ་ལོན་གཙང་མ་སྤྲོད་རྩིས་
སྐད་ཆ་དྲང་པོ་ཞུས་ན་ཁྱེད་རང་དངུལ་མང་པོ་དེ་འདྲ་སྡེབ་གཅིག་ལ་སྤྲོད་དགོས་
བྱེད་སྐབས་ཚོང་པ་ན་རེ།
བྱུང་དུས་ང་ཡང་བློ་བདེ་པོ་མི་འདུག་ཅེས་བཤད།
དེའི་ཚེ་ཁོ་མོས་དངུལ་ལོར་ལ་ལྟ་བཞིན་ཧྥ་རན་སིའི་སྒོར་མོ་ཉིས་སྟོང་དེ་ནི་ལྐོག་
འདུས་འགབ་མཐུན་བྱེད་ཐེངས་གྲངས་མེད་ཀྱི་འགྲོ་གྲོན་གཏོང་བྱེད་རེད་ཨང་སྙམ། ཁོ་
མོས་འཚེར་སྣང་དང་བཅས།
འོ་ན་གང་འདྲ་བྱེད་དགོས་རེད་དམ། འོ་ན་གང་འདྲ་བྱེད་དགོས་རེད་དམ་ཞེས་བཤད།
ཁོ་པས་མི་བླ་མ་དཀོན་མཆོག་ཅིག་ཡིན་པའི་ཚུལ་གྱིས་འཛུམ་མདངས་དང་བཅས་
ན་རེ། ཨུན། གལ་ཏེ་ཁྱེད་རང་མོས་མཐུན་ཡོད་ན་རྩིས་ཐོ་བཀོད་ན་མི་འགྲིག་པ་ཅི་ཡོད་
དམ། ངས་ཁྱེད་རང་གི་ཚབ་བྱས་ཏེ་གཏོང་མཁས་སྤྱོད་མཁས་བྱེད་མི་སྲིད་དམ་ཟེར།
ཁོ་པས་མིག་ཕུར་ཚུགས་སུ་ཁོ་མོ་ལ་བལྟས། ལག་པའི་ནང་ཤོག་ལྷེ་ཆེན་པོ་གཉིས་
ཐོགས་ཏེ་མཛུབ་མོའི་དབར་དུ་ཨ་ལོག་ཡང་ཡང་བརྒྱབ། མཐར་ཁོ་པས་ཀོ་ཁུག་ཁ་ཕྱེ་སྟེ་
དུས་བཀག་འཛིན་ལོར་བཞི་ཅོག་ཙེའི་ཐོག་བཞག་ཅིང་། དུས་བཀག་འཛིན་ལོར་རེའི་
ངོས་ཀྱི་རིན་གོང་ཧྥ་རན་སིའི་སྒོར་མོ་ཆིག་སྟོང་རེ་ཡིན།
ཁོ་ན་རེ། ས་ཡིག་བཀོད་གནང་ཞིག དངུལ་ཚང་མ་ཁྱེད་རང་གིས་ཉར་ན་འཐུས” ཟེར།
ཁོ་མོ་ཧང་སང་ནས་སྐད་ངན་ཤོར།
སྐུ་ཞབས་ལེ་ཧོ་ཡིས་སྣང་མེད་ངང་གལ་ཏེ་ངས་ལྷག་དངུལ་ཚང་མ་ཁྱེད་རང་ལ་
སྤྲད་ན། དེ་ངས་ཁྱེད་རང་ལ་རོགས་རམ་བྱས་པ་མ་རེད་དམ་ཟེར།
དེས་ན་ཁོས་སྨྱུ་གུ་ཐོགས་ཏེ་རྩིས་ཁྲའི་གཤམ་དུ་ལྕམ་ཆུང་བྷོ་ཝ་རིའི་ལག་ནས་ཧྥ་
རན་སིའི་སྒོར་བཞི་སྟོང་བྱུང་བའི་འཛིན་དུ་ཞེས་བྲིས།
ཁྱེད་རང་ཐུགས་བློ་མི་བདེ་བ་ཅི་ཡོད་དམ། ཟླ་བ་དྲུག་སོང་རྗེས་ཁྱེད་རང་ལ་ཁང་
པ་བཙོང་བའི་བཙོང་རིན་ལག་ཏུ་འབྱོར་གྱི་རེད། མ་ཟད་ངས་མཐའ་མའི་དུས་བཀག་
འཛིན་ལོར་གྱི་ཟླ་དུས་ཚེས་གྲངས་དེ་བུ་ལོན་འཇལ་གྲུབ་རྗེས་ཀྱི་དུས་ཚོད་དེ་བྲིས་ཆོག་ཅེས་བརྗོད།
རྩིས་ཁྲ་དེས་ཨི་མ་མགོ་བོ་རྨོངས་པར་གྱུར། རྣ་འགྲམ་དུ་སིང་སིང་གི་སྒྲ་གྲག་ཅིང་། ཧ་
ལམ་གསེར་སྒོར་བླུགས་པའི་ཁུག་མ་གས་ནས་ཁོ་མོའི་མཐའ་བསྐོར་ཏེ་ས་སྟེང་དུ་ལྷུང་
བཞིན་པའི་སྣང་བ་བྱུང་། མཐར་ལེ་ཧོས་ཁོ་མོ་ལ། ཁོ་ལ་གྲོགས་པོ་ཞིག་ཡོད་པའི་མིང་ལ་
ཝེན་སེལ་ཟེར། རུ་ཨང་དུ་དངུལ་ཁང་བཙུགས་ཡོད། དུས་བཀག་འཛིན་ལོར་བཞི་པོ་དེ་
ལ་དུས་ཚོད་མ་ཐིམ་པའི་སྐྱེད་ཀ་སྤྲོད་ཀྱི་རེད། ཁོ་མོའི་དངུལ་བུན་གྱི་མ་བུན་འཐེན་རྗེས
ཁོང་ངོ་མས་ལྷག་དངུལ་ཁོ་མོ་ལ་སྐྱེལ་བར་ཡོང་གི་རེད་ཅེས་སྨྲས།
འོན་ཀྱང་ཁོ་པས་བསྐྱལ་ཡོང་བའི་དངུལ་གྱི་གྲངས་ཀ་དེ་ཧྥ་རན་སིའི་སྒོར་མོ་ཉིས་
སྟོང་མ་ཡིན་པར་སྒོར་མོ་ཆིག་སྟོང་བརྒྱད་བརྒྱ་རེད། ཅིའི་ཕྱིར་ཞེ་ན། ཁོའི་གྲོགས་པོ་ཝེན་
ས་ཡིས་དུས་ཚོད་མ་ཐིམ་པའི་སྐྱེད་ཀ་དང་བར་དངུལ་འགྲོ་གྲོན་སྒོར་ཉིས་བརྒྱ་འཐེན་ཤག་ཤག་བྱས།
ཁྱེད་རང་གིས་མཁྱེན་གསལ་ལྟར་རེད། ཉོ་ཚོང་བྱེད་པར་ཡང‧སྐབས་
འགར་ཧའེ། དབྱུགས་ཞོག ཟླ་དུས་ཚེས་གྲངས་བྲིས་གནང་ཞིག ཟླ་དུས་ཚེས་
གྲངས་བྲིས་གནང་ཞིག
ཨི་མ་ཡི་མིག་གི་མདུན་དུ་རྨི་ལམ་སྒྲུབ་སྲིད་པའི་རེ་བ་ཆེན་པོ་ཤར། འོན་ཀྱང་ཁོ་
མོ་ཡང་བག་ཟོན་དང་ལྡན་པས་ཧྥ་སྒོར་སུམ་སྟོང་ཉར་ཏེ་དུས་བཀག་འཛིན་ལོར་སྔོན་མ་
གསུམ་གྱི་དུས་ཚོད་སླེབས་རྗེས་བུ་ལོན་འཇལ། འོན་ཀྱང་འཛིན་ལོར་བཞི་པ་དུས་ཚོད་
སླེབས་སྐབས་ཏག་ཏག་རེས་གཟའ་ཕུར་བུའི་ཉིན་ཁྱིམ་དུ་བསྐྱལ། ཆ་ལི་མགོ་མ་འཚོས་
པར་ཆུང་མ་མ་སླེབས་བར་ངང་རྒྱུད་རིང་པོས་སྒུག་རྒྱུ་ལས་མ་འདས།
ཁོ་མོས་དུས་བཀག་འཛིན་ལོར་སྐོར་ཁོ་ལ་མ་བཤད་པའི་རྒྱུ་མཚན་ནི་ཁྱིམ་གྱི་དོན་
དག་ཙག་ཙིག་ལ་ཁོ་པ་སེམས་ཁྲལ་མི་ཡོང་བའི་ཆེད་དུ་ཡིན་ཟེར། ཁོ་མོ་ཁོའི་པུས་མོའི་
ཐོག་བསྡད། ཁོ་ལ་འོ་སྦྱར། བྱམས་པོ་བྱས། ཆད་ཐོ་བཀོད་དེ་ཉོས་པའི་ཅ་དངོས་མང་པོ་
ཞིག་དྲངས་ཏེ་དེ་དག་མེད་ན་མི་འགྲིག་ཚུལ་བཤད།
དྲང་པོ་ཡིན། གང་ལྟར་ཁྱེད་རང་གིས་མོས་མཐུན་བྱེད་དགོས་ཡོད། ཅ་དངོས་མང་
པོ་དེ་འདྲར་གོང་ཡང་ཆེན་པོ་མ་རེད།
ཆ་ལི་ལ་ཐབས་ཤེས་མེད་པས་འཕྲལ་མར་ཁོང་ཚོ་ལ་མེད་ཐབས་མེད་པའི་སྐུ་ཞབས་
ལེ་ཧོའི་སར་རོགས་རམ་ཞུ་བར་སོང་། ལེ་ཧོས་མནའ་མཐུ་མོ་ཆེ་བསྐྱལ་ཏེ་གལ་ཏེ་སྨན་
པས་དུས་བཀའ་འཛིན་ལོར་གཉིས་ལ་ས་ཡིག་བཀོད་ན་ཁོའི་དཀའ་ངལ་སེལ་རོགས་བྱེད་
རྒྱུའི་ཁས་བླངས། འཛིན་ལོར་གཉིས་ལས་གཅིག་ཧྥ་རན་སིའི་སྒོར་མོ་བདུན་བརྒྱ་ཡིན་
པ་དང་ཟླ་བ་གསུམ་ནང་ཚུན་ལ་འཇལ་རྒྱུ་བྱས། གྲ་སྒྲིག་འཐུས་ཚང་བྱེད་ཆེད་ཆ་ལིས་མ་
ཡུམ་ལ་ལྷག་བསམ་ཟོལ་མེད་ཀྱི་འཕྲིན་ཡིག་ཅིག་བྲིས། མ་ཡུམ་གྱིས་འཕྲིན་ལན་བསྐུར་
མེད་པར་སྐུ་ངོ་མ་དེ་གར་འབྱོར། ཨི་མ་ཡིས་ཆ་ལི་ལ་སྣུམ་ཕྲན་ཙམ་བཙིར་ཐུབ་ཨེ་བྱུང་ཞེས་དྲིས།
དངུལ་རང་དག་འདུག འོན་ཀྱང་རྩིས་ཁྲ་བཤེར་གྱི་ཡིན་ཟེར་གྱི་འདུག་ཅེས་སྨྲས།
ཉིན་གཉིས་པར་ནམ་ལངས་མ་ཐག་ཨི་མ་སྐུ་ཞབས་ལེ་ཧོའི་སར་སོང་ནས་རྩིས་ཁྲ་
གཞན་དག་ཅིག་བཟོ་རོགས་ཞེས་དང་། བསྡོམས་འབོར་ཧྥ་སྒོར་ཆིག་སྟོང་ནས་བརྒལ་མི་
རུང་ཞིང་། གལ་ཏེ་ཧྥ་སྒོར་བཞི་སྟོང་གི་འཛིན་ཤོག་ཆ་ཚང་བསྟན་ན་ཁོ་མོས་བུ་ལོན་བཞི་
ཆ་གསུམ་སྤྲད་ཟིན་པ་ཤེས་རྒྱུ་དང་། མཐར་ལྐོག་ཏུ་ཁང་གཞིས་བཙོང་བའི་གནས་ཚུལ་
ངོས་ལེན་ཞུ་དགོས་ལུགས་བཤད། ཉོ་ཚོང་དེ་ནི་ཚོང་པས་ཁོ་མོའི་ཁྱིམ་མིའི་ལྐོག་ཏུ་བྱས་པ་ཞིག་རེད་དོ། །
མ་གཞི་ཅ་དངོས་རེ་རེའི་གོང་ཚད་ཁེ་པོ་ཡིན་ནའང་བྷོ་ཝ་རིའི་ཨ་མའི་ངོས་ནས་
བཤད་ན་འགྲོ་སོང་ཆེ་ཐག་ཆོད་པས་ན་རེ།
ས་གདན་མེད་ན་ཉི་མ་མི་འཁྱོལ་ལམ། ཧྲ་ཧྥ་རྐུབ་སྟེགས་ཀྱི་ཤུབས་གསར་པ་
བརྗེ་དགོས་དོན་ག་རེ་ཡོད་དམ། ང་ལོ་ཆུང་དུས་ཁྱིམ་ཚང་ནང་ཧྲ་ཧྥ་རྐུབ་སྟེགས་གཅིག་
རང་ལས་མེད། དེ་ནི་རྒན་རྒོན་སྡོད་ས་རེད། མ་མཐར་ཡང་ངའི་ཨ་མའི་ཁྱིམ་དུ་དེ་འདྲ་
རེད། ངའི་ཨ་མ་ལགས་ནི་བུད་མེད་ཚུལ་དང་ལྡན་པ་མི་གཞན་དག་གི་ཆ་འཇོག་ས་ཞིག་
རེད། འཇིག་རྟེན་ཐོག་གི་མི་ཚང་མ་ཕྱུག་པོ་ཤ་སྟག་མ་རེད། ཕྱུག་པོ་ཡོད་ནའང་དངུལ་
ཆུ་ལ་སྤྱོད་སྤྱོད་སུས་བྱེད་ཐུབ་བམ། ང་ཡིན་ན་ཁྱོད་རང་ཚོ་ལྟར་སྐྱིད་པོ་རྒྱགས་པ་བྱས་ཏེ་
བསྡད་ན་ངོ་ཚ་ས་རེད། ངའི་ངོས་ནས་བཤད་ན། ན་སོ་རྒས་ནས་མི་གཞན་དག་གི་ཐུགས་
ཁུར་ཐོབ་དགོས་མོད་ལྟོས་དང་། ལྟོས་དང་། ད་དུང་རྒྱན་ཆ་ལ་དགའ་བ། རྒྱས་ཤོམ་ལ་
དགའ་བ། ག་རེ། ད་དུང་དར་གོས་ཀྱི་ནང་ཤ་སྨི་རེ་ལ་ཧྥ་སྒོར་གཅིག་རེ་སྤྲོད་དགོས་རེད།
རས་ཀྱི་ནང་ཤ་སྨི་རེར་སུའུ་བཅུ་ལས་དགོས་ཀྱི་མ་རེད། ཐ་ན་སུའུ་བརྒྱད་ལ་སྨི་རེ་ཉོ་ཐུབ།
གཅིག་པ་གཅིག་རྐྱང་མ་རེད་དམ།
ཨི་མ་ཧྲ་ཧྥ་རྐུབ་སྟེགས་རིང་པོའི་ཐོག་བསྙེས་ཏེ་རླུང་མནན་ཏེ།
ཨ་ཙི། འགྲིག་སོང་འགྲིག་སོང་ལྕམ་སྐུ་བགྲེས་མོ་ལགས་ཟེར།
ལྕམ་སྐུ་བགྲེས་མོས་མུ་མཐུད་གཤེ་གཤེ་གཏོང་བཞིན་ཁྱོད་རང་ཚོ་མཐར་ཉམ་ཐག་
གསོ་ཉར་ཁང་དུ་འགྲོ་དགོས་བྱེད་ཀྱི་རེད། འོན་ཀྱང་དེ་དག་ཚང་མ་བྷོ་ཝ་རིས་འགྲིག་ཡོག་
མ་རེད། སྟབས་ཡག་ནས་མངགས་བཅོལ་ཡི་གེ་ཕྱིར་བསྡུ་རྒྱུའི་ཁས་བླངས་སོང་ཟེར། ག་རེ།
ཨུན། ཁོས་མནའ་བསྐྱལ་སོང་། ལྕམ་སྐུ་བགྲེས་མོས་དེ་ལྟར་ལན་བཏབ།
ཨི་མ་ཡིས་སྒེའུ་ཁུང་ཕྱེ་ནས་ཆ་ལི་སྦུག་ཏུ་བོས། ཡ་ང་དགོས་པའི་སྐྱེས་པ་དེས་དེ་ནི་
ཨ་མས་མཐར་བཀག་བཏང་བས་ཕྱིར་བསྡུ་རྒྱུའི་ཁས་བླངས་པ་ཡིན་ཞེས་ངོས་ལེན་ཞུས།
ཨི་མ་དེ་ནས་སོང་རྗེས་ལམ་སེང་ཚུར་ཡོང་། སྤོབས་པ་དང་བཅས་ཤོག་བུ་མཐུག་པོ་
ཞིག་བགྲེས་མོ་ལ་སྤྲད།
ལྕམ་སྐུ་བགྲེས་མོ་ན་རེ། ཐུགས་རྗེ་ཆེ་ཟེར།
བགྲེས་མོས་མངགས་བཅོལ་དཔང་ཡིག་དྲོད་ཐབ་ནང་འཕངས།
ཨི་མ་ཧར་དགོད་ཡུད་ཙམ་བགད་རྗེས་ཁོ་མོའི་སྨྱོ་འཚུབ་འཚུབ་ཀྱི་ནད་གཞི་ལངས།
ཀྱེ་མ། དཀོན་མཆོག་མཁྱེན། ཨ་ཙི། ཁྱེད་རང་གིས་ཀྱང་འགྲིག་གི་མི་འདུག
སླེབས་མ་ཐག་ཁོང་དང་ཁ་རྩོད་རྒྱག་གི་རེད། ཆ་ལི་དེ་ལྟར་སྐད་ངན་ཤོར།
ཁོའི་མ་ཡུམ་གྱིས་ཕྲག་པ་རོང་ཙམ་བྱས་ཏེ་དེ་ནི་ན་རྫུ་བཏབ་པ་རེད་ཟེར།
ཆ་ལིས་ཆུང་མའི་ཕྱོགས་སུ་ལངས་ནས་ཨ་མ་ལ་འགོག་རྒོལ་ཐེངས་དང་པོ་བྱས་པས་
ལྕམ་སྐུ་བགྲེས་མོ་བྷོ་ཝ་རི་མུ་མཐུད་སྡོད་སེམས་མེད་པར་གྱུར། ཉིན་གཉིས་པར་ཁོ་མོ་རང་
ཡུལ་དུ་ལོག ཁོས་ཉིན་ཤས་སྡོད་རྒྱུའི་རེ་བ་བཏོན་ནའང་ཁོ་མོ་ན་རེ།
འགྲིག་སོང་། འགྲིག་སོང་། ཁྱོད་རང་གི་ཆུང་མ་ལ་བཅངས་པའི་བརྩེ་དུང་ཨ་མ་
ལས་ཟབ་པ་དེ་འཇིག་རྟེན་འགྲོ་ལུགས་ཡིན་པས་ཁྱོད་རང་ལའང་ཁག་མེད། ལས་ལ་བསྐོས་
པ་རེད། ངས་བལྟས་ཆོག་སོ་སོ་ལུས་པོ་ལ་ཅ་ག་གྱིས་ད་ནས་ང་ཡོང་གི་མིན། ཁྱོད་
རང་གིས་བཤད་པ་ལྟར་སླེབས་མ་ཐག་མོ་དང་ཁ་རྩོད་རྒྱག་མི་དགོས་པ་ཡོང” ཟེར།
ཆ་ལིས་ནི་ཨ་མར་ཁོང་ཁྲོ་བསླངས་ལ་ཆུང་མ་ལའང་ཁོང་ཁྲོ་བསླངས། བཟའ་ཚང་
གདོང་དང་གདོང་ཐུག་སྐབས་ཨི་མ་ཡིས་ཁོ་ལ་ཁ་དན་ཚིག་ལ་མི་གནས་པ་ཞེས་འཁང་
ར་རྒྱགས་ཚད་བྱས། ཁོས་ཞུ་བ་ཡང་ཡང་འཐེན་རྗེས་ཁོ་མོས་གཞི་ནས་སླར་ཡང་ཁོ་པའི་
མན་ལས་གཉེར་ཁང་དུ་སོང་ནས་མངགས་བཅོལ་དཔང་ཡིག་གསར་རྐྱང་ཞིག་བཟོས།
མངགས་བཅོལ་དང་ལེན་བྱ་རྒྱུ་ཁས་བླངས། ད་དུང་ཁོ་པ་རང་ཉིད་ངོ་མ་སྐུ་ཞབས་ཅེ་གཡོད་
གཞུང་ཕྱོགས་དཔང་མི་དེས “དེ་ངས་གསལ་པོ་ཤེས། ཚན་རིག་ཞིབ་འཇུག་བྱེད་
མཁན་ཞིག་འཚོ་བའི་དོན་ཆུང་གི་ཆེད་དུ་བསམ་བློ་གཏོང་ཁོམ་ག་ལ་ཡོད” ཅེས་བཤད།
ཟོལ་བསྟོད་ཀྱི་སྐད་ཆ་དེས་ཆ་ལི་ལ་སེམས་གསོ་ཆེན་པོ་ཐོབ་ཅིང་།
ཁོ་པའི་གཉོད་ཆུང་གི་གནད་དེར་བླ་ན་མེད་པའི་གཟི་འོད་ཀྱི་ཕྱི་གོས་གཡོགས།
རེས་གཟའ་ཕུར་བུ་རྗེས་མ་དེར་མགྲོན་ཁང་ནང་ལེ་ཨོན་དང་མཉམ་དུ་གནས་པའི་
ཚེ་ཁོ་མོ་ནི་ཅི་འདྲའི་བག་དང་བྲལ་བ་ཞིག་སྟེ། སྐབས་འགར་ངུ་བ་དང་། སྐབས་འགར་
དགོད་པ། སྐབས་འགར་གླུ་ལེན། སྐབས་འགར་ཞབས་བྲོ་འཁྲབ། ཤིང་འབྲས་ཁུ་བ་འཐུང་
བཞིན་ཐ་མག་འཐེན། ཁོའི་སྣང་བར་ཁོ་མོ་ནི་སྨྱོ་འཚུབ་འཚུབ་ཡིན་པ་གང་ཞིག་གཅེས་སུ་
འོས་པ་ཞིག་ཏུ་མཐོང་།
ཁོ་མོའི་ལུས་ཐོག་ཏུ་རྐྱེན་གང་ཞིག་གིས་སྐུལ་ནས་འགྱུར་ལྡོག་དེ་འདྲ་བྱུང་མིན་ཁོས་
ཀྱང་མི་རྟོགས། ཁོ་མོ་རྒྱས་སྤྲོས་ལ་དགའ་ཞིང་། རླུང་ལངས་སླ་བ། ཞིམ་ཟས་ལ་དགའ་བ།
བག་བྲལ་གཡེམ་དད་ཆེ་བ་ཞིག་ཏུ་གྱུར། མཉམ་དུ་ཁྲོམ་གཞུང་དུ་འཆམ་འཆམ་ལ་སྐྱོད་
སྐབས་ཁོ་མོ་མགོ་བོ་གཟེངས་སུ་བསྟོད་དེ་མི་གཞན་གྱིས་ཅི་ཞིག་ཤོད་པར་འཛེམ་དགོས་
མི་འདུག་ཟེར། འོན་ཀྱང་སྐབས་འགར་ཨི་མའི་ཡིད་ལ་གློ་བུར་དུ་རུ་ཏོ་ཧྥུ་འཁོར་སྐབས་ཁོ་
པ་ཐུག་པར་དོགས་ནས་དངངས་འདར་ཤོར། མ་གཞི་ཁོ་གཉིས་གཏན་བྲལ་ཟིན་ནའང་ཁོ་
མོའི་སྣང་བར་སོ་སོ་ཁོ་པའི་འཆིང་རྒྱ་ལས་ད་དུང་ཐར་མེད་པའི་སྣང་བ་ཡོད།
དགོང་མོ་ཞིག་ཁོ་མོ་ཡུང་གྲོང་དུ་མ་ལོག ཆ་ལི་སེམས་འཚབ་ནས་ཅི་བྱ་གཏོལ་བྲལ་
དུ་གྱུར། བུ་མོ་པེལ་ཐེ་ཨ་མ་འགྲམ་དུ་མེད་པས་གཉིད་མི་ཉལ་བར་ངུ་ཤར་བརྒྱབ་ནས་རྒྱལ་
ལ་ཉེ། ཀྲུ་སི་ཐེན་གཞུང་ལམ་སྒང་དུ་ལྐུགས་པའི་ལམ་གཟན་སྒུག་པ་བཞིན་གནས། སྐུ་
ཞབས་ཧའོ་མེ་ཡང་སྨན་རྫས་ཚོང་ཁང་ནས་ཕྱིར་ཐོན་ཏེ་ཨང་ཉན་བྱས།
ཆུ་ཚོད་བཅུ་གཅིག་ཟིན་པས་ཆ་ལི་སྡོད་མི་ཚུགས་པར་སོ་སོའི་ཤིང་རྟ་འཁོར་ལོ་
བཏང་སྟེ་རྟ་ཕོ་ལྕག་གིས་འབྲབ་བཞིན་སྐྱོད། ནམ་ཕྱེད་ཡོལ་ཆུ་ཚོད་གཉིས་པ་ཙམ་ལ་རྒྱ་
གྲམ་དམར་པོ་མགྲོན་ཁང་དུ་འབྱོར། འོན་ཀྱང་དེ་གར་ཁོ་མོ་མཐོང་རྒྱུ་མེད། ཁོའི་སེམས་ལ་
དངོས་སྦྱོང་སློཔ་མ་འཁོར་བ་དང་ཕལ་ཆེར་ཁོས་མཐོང་ཡོད་ཀྱི་རེད་སྙམ། འོན་ཀྱང་ཁོའི་
སྡོད་གནས་མི་ཤེས། སྟབས་ལེགས་པ་ཞིག་ལ་ཁོའི་སྦྱིན་བདག་གི་སྡོད་གནས་ངེས་ཡོད་
པས་དེ་གར་རྒྱུག་སྐྱ་མདའ་རིམ་བཞིན་བཏང་། ཁང་པ་ཞིག་གི་སྒོའི་ཐོད་དུ་སྒོ་བྱང་ཁ་ཤས་བཀལ་ཡོད་
པ་མཐོང་བས་ཁོས་སྒོ་བརྡུང་། སྒོ་ཕྱེ་མཁན་མ་བྱུང་། སྒོའི་ནང་ནས་ཨ་ལན་སྟེར་མཁན་
དེས་ཁོ་ལ་ལན་བཏབ་པ་དང་སྦྲགས་ནམ་ཕྱེད་རྒྱལ་བའི་དཀྱིལ་འཁོར་ལ་སུན་པོ་བཟོས་ཏེ་ཞེས་ངན་སྨྲས་བྱས།
དངོས་སྦྱོང་སློབ་མ་སྡོད་སའི་ཁང་པ་ལ་སྒོ་དྲིལ་མེད་ལ་ཨ་ལོང་མེད་ཅིང་། སྒོ་སྲུང་
མཁན་དེ་བས་མེད། ཆ་ལིས་ཁུ་ཚུར་འཕྱར་ནས་སྒེའུ་ཁུང་གི་པང་ལེབ་རྔ་བོ་ཆེ་ལྟར་
བརྡུང་། དེའི་ཚེ་ཉེན་རྟོག་པ་ཞིག་ཚུར་ཡོང་བཞིན་ཡོད་པས་ཁོ་སྐྲག་ཐག་ཆོད་ནས་གང་
མགྱོགས་དེ་ནས་སོང་།
ང་འདི་འདྲའི་ལྐུགས་པ་ལ་ཨང་། ཏན་ཏན་སྐུ་ཞབས་ལོར་མོ་ཚང་གིས་དགོང་ཟས་
ལ་ཉར་བ་ཡིན་ཤས་ཆེ” ཞེས་ཆིག་ལབ་བརྒྱབ། འོན་ཀྱང་ལོར་མུ་ཚང་རུ་ཨང་ནས་སྔ་ནས་སྤོས་ཟིན།
ཁོང་གཅིག་བྱས་ན་ལྕམ་སྐུ་ཞབས་ངྷུ་པོ་དབྱིས་ཁོང་ལ་ལྟ་སྐྱོང་བྱེད་པར་ཉར་བ་ཨེ་
ཡིན། འོ་ཙི། ལྕམ་སྐུ་ཞབས་དྷུ་པོ་དབྱི་གྲོངས་ནས་ཟླ་བ་གཉིས་ཙམ་འགྲོ་གི་འདུག
འོ་ན། ཁོང་གང་དུ་ཡོད་དམ།
ཁོ་ལ་གློ་བུར་དུ་ཐབས་ཤེས་ཤིག་རྙེད། ཁོ་ཁོ་ཧྥེའི་ཇ་ཁང་དུ་སོང་ནས་ས་གནས་དེ་
གའི་དུད་ཁྱིམ་གྱི་ཐོ་དེབ་ཅིག་བླངས་ཏེ་འཚོལ་བའི་ཚེ་སྐུ་སྐྱེ་མ་ལང་པོ་རུའེ་ཡི་མིང་ལམ་
སེང་རྙེད། ཁོང་མཉེད་མཁན་ཁྲོམ་གཞུང་གི་སྒོ་རྟགས༧༤ནང་སྡོད་ཀྱི་ཡོད།
ཁོ་ཁྲོམ་ལམ་དེའི་ནང་འཛུལ་སྐབས་ཁ་སྤྲོད་ཁྲོམ་ལམ་ནས་ཨི་མ་ཐོན། ཁོས་ཁོ་མོ་
པང་དུ་འདེབས་པ་མ་ཡིན་པར་ཁོ་མོའི་པང་དུ་མཆོངས་པ་ལྟར་བྱས་ཏེ་ན་རེ།
མདང་ནུབ་སུས་ཉར་བྱུང་ངམ་ཟེར།
ང་ན་བྱུང་།
ག་རེ་ན་བྱུང་ངམ། སྡོད་ས་གང་དུ་བསྡད་པ་ཡིན་ནམ། ག་རེ་ན་གི་འདུག་གམ
ཁོ་མོས་དཔྲལ་བ་ལ་ལག་པ་འཆང་ཙམ་བྱས་ཏེ་ན་རེ།
སྐུ་སྐྱེ་མ་ལང་པོ་ལུའེ་ཡི་ཁྱིམ་དུ་བསྡད་པ་ཡིན།
དེ་རང་བསམ་བྱུང་། ང་ཁོང་གི་སར་འཚོལ་བར་འགྲོ་རྩིས་ཡོད།
ཨ་ལས། ད་འགྲོ་དགོས་མ་རེད། ཁོང་ད་ལྟ་རང་ཕྱི་ལ་ཕྱིན་སོང་། རྗེས་སུ་ཁྱེད་རང་
དེ་འདྲའི་ཧ་ལས་ལས་བྱེད་མི་དགོས། ད་ལྟོས་དང་། ང་ནང་ལ་ལོག་རྒྱུ་ཕྱི་ཙམ་བྱས་པ་
ཙམ་གྱིས་ཁྱེད་རང་སེམས་ཁྲལ་དེ་འདྲ་བྱས་ན་ང་ཕྱི་ལ་གོམ་པ་གང་ཡང་འགྲོ་ཐབས་མི་འདུག་ཟེར།
དེ་ནི་ཁོ་མོས་བརྡ་སྤྲད་པར་བརྩི་ཆོག་པས་དེ་ནས་བཟུང་འཛེམ་འཛེམ་དོགས་དོགས་
མེད་པར་ཡུང་གྲོང་ནས་འགྲོ་ཆོག་པའི་རང་དབང་ཐོབ། དེས་ན་ཁོ་མོས་གོ་སྐབས་ཡོད་
ཚད་དམ་འཛིན་གྱིས་ཇི་ལྟར་འདོད་ན་དེ་ལྟར་བགྱིས་ཏེ་ལེ་ཨོན་ཐུག་པར་འདོད་ན་རང་
དགར་ཁ་གཡར་ས་ཞིག་བཙལ་ཏེ་འགྲོ་རྐྱང་བྱེད། གལ་ཏེ་ལེ་ཨོན་མགྲོན་ཁང་ནང་དུ་ཁོ་མོ་
བསྒུགས་ནས་བསྡད་མེད་ན་ཁོའི་གཞུང་ལས་ཁང་དུ་ཁོ་འཚོལ་བར་འགྲོ་རྐྱང་བྱེད།
ཐོག་མའི་ཐེངས་འགར་ཁོ་མོའི་བྱེད་སྟངས་དེར་ཁོ་ཡང་ཧ་ཅང་དགའ་པོ་བྱུང་། འོན་
ཀྱང་རྗེས་སུ་ཁོའི་སྦྱིན་བདག་གིས་མཉེས་པོ་མི་བྱེད་ལུགས་སྲོང་པོར་མ་བརྗོད་ཀ་མེད་བྱུང་།
“ཆོ་མེད་པའི་སྐད་ཆ། འགྲོ་དང་།” དེས་ན་ཁོ་ཡང་ཁོ་མོ་དང་མཉམ་དུ་སོང་།
ཁོ་མོས་ཁོ་ལ་གྱོན་གོས་ཚོས་གཞི་ནག་པོ་གྱོན་དགོས་ལུགས་དང་། ཨོག་ཚོམ་རིང་པོ་
ཞིག་བཞག་ནས་ལུ་དབྱི་ཁྲི་ཐོག་བཅུ་གསུམ་པའི་བརྙན་རིས་དང་འདྲ་པོ་ཡོང་བ་དགོས་
ལུགས་སྨྲས། ཁོ་མོ་ཁོའི་སྡོད་གནས་ལ་ལྟ་འདོད་བྱུང་། ཁོའི་སྡོད་གནས་ཧ་ཅང་སྐྱོ་པོ་ཡོད་
པས་ཁོ་ངོ་གདོང་དམར་པོར་གྱུར། འོན་ཀྱང་དེ་ལ་ཁོ་མོ་དོ་སྣང་མ་བྱུང་། ཁོ་མོས་ཁོ་ལ་སོ་
སོའི་ཁྱིམ་དུ་བསྒར་བའི་ཁྲ་ཡོལ་དེ་འདྲ་ཞིག་ཉོ་དགོས་ལུགས་བརྗོད། ཁོས་གོང་ཆེ་དྲགས་
འདུག་ཟེར་སྐབས་ཁོ་མོས་དགོད་བཞིན་དུ།
ཧ་ཧ། ད་བྱེད་དུས་ཁྱེད་རང་སོ་སོའི་གསེར་སྒོར་ཁ་ཤས་དེ་ཕངས་ཀྱི་ཡོད་པ་རེད་ཟེར།
ཁོ་མོས་ཁོ་ལ་ཐེངས་རེ་ངོ་རེར་ཁ་སྔོན་ཐུག་འཕྲད་བྱས་པ་ནས་ད་ཐེངས་བར་གྱི་
གནས་ཚུལ་ཡོངས་རྫོགས་ཤོད་དུ་བཅུག ཁོ་ལ་སྙན་ངག་རྩོམ་དུ་བཅུག ཆེད་མངགས་ཁོ་
མོ་ལ་བྲིས་པའི་བརྩེ་དུང་གི་སྙན་ངག་རྩོམ་རྒྱུའི་རེ་བ་བཏོན། འོན་ཀྱང་ཁོས་རྗོད་པ་བདེ་
པོ་ཞིག་གཏན་ནས་མི་ཡོང་བས་མཐར་སྙན་ངག་དང་རི་མོའི་རྗེས་དྲན་དེབ་ཆུང་ཐོག་ནས་
སྙན་ངག་རྐང་པ་བཅུ་བཞི་མ་ཞིག་བཤུས་ཏེ་གོ་ཆོད་ཐབས་བྱས།
ཁོས་དེ་ལྟར་བྱེད་དོན་ནི་གཏམ་འདོད་བྱེད་པ་མ་ཡིན་པར་ཁོ་མོ་མོས་པོ་ཡོང་བའི་
ཆེད་དུ་རེད། ཁོ་མོའི་སྐད་ཆ་དང་རེ་བ་ཚང་མ་འགྲིག་མིན་ལ་བསམ་བློ་མི་གཏོང་བར་ཁོ་
མོ་གང་དད་ཁོས་ཁས་ལེན་པ་དང་སྒྲུབ་རྐྱང་བྱེད་ཅིང་། དེ་ནི་ཁོ་མོ་རང་ཉིད་ཀྱི་ཟུར་བསྟེན་
སྙིང་སྡུག་མ་མ་ཡིན་པར། དེ་ལས་ལྡོག་སྟེ་ཁོ་པ་རང་ཉིད་ཁོ་མོའི་དབང་དུ་ཤོར་བའི་ཟུར་
བསྟེན་སྙིང་སྡུག་ཡིན་པ་ལྟར་དུ་སྣང་། ཁོ་མོའི་སྐད་ཆ་དེ་འདྲའི་མཛའ་ཞིང་སྙིང་ལ་འབབ་
པ་དང་། ཁོ་མོའི་མཆུ་འདབ་སྦྱོར་ཐེངས་རེ་རེ་ནི་ཅི་འདྲའི་རྣམ་ཤེས་ཀྱང་གཞན་དབང་དུ་
ཤོར་དགོས་པ་ཞིག་ལགས། ཡིད་ཀྱི་བརྟན་པ་དབང་མེད་འཕྲོག་ནུས་པའི་ཁོ་མོའི་འཐེན་
ཤུགས་དེ་རིགས་ནི་སྨྲ་བསམ་བརྗོད་ལས་འདས་པ་དང་། གཏིང་མཐའ་དཔོག་པར་དཀའ་
བས་དེ་འདྲའི་འཇོན་ཐང་གང་ནས་ཤེས་པ་ཡིན་ནམ།
དྲུག ལེ་ཨོན་ཡུང་གྲོང་དུ་ཁོ་མོ་ལ་ལྟ་བར་འགྲོ་བའི་ཚེ་ག་དུས་ཡིན་ནའང་སྨན་གཉེར་
དཀའ་བཅུ་པའི་ཁྱིམ་དུ་དགུང་ཚིགས་ཟ་དགོས་པས་གུས་ལན་མཚོན་ཆེད་སྨན་གཉེར་
དཀའ་བཅུ་པ་རུ་ཨང་དུ་གདན་འདྲེན་མ་ཞུས་ན་མི་འགྲིག་སྙམ།
སྐུ་ཞབས་ཧའོ་མེ་ན་རེ། ཧ་ཅང་དགའ་པོ་བྱུང་། ང་རང་ཡང་ཕྱི་ལ་འགྲོ་ཙམ་འགྲོ་
ཙམ་མ་བྱས་པར་རྦད་དེ་འདི་རང་དུ་བསྡད་ན་ལུས་པོ་ལ་བཙའ་རྒྱག་ཉེན་འདུག ང་ཚོ་
ཡང་ཟློས་གར་འདྲ་བལྟས། ཟ་ཁང་འདྲ་བཟས། དགའ་དགའ་སྤྲོ་སྤྲོ་བྱེད་དགོས” ཟེར།
ཨ་ཙི། ངའི་ནང་གི་པ་ཕ། རང་གི་ཁྱོ་བོ་མགོ་མི་འཚོས་པའི་ཉེན་ཁའི་ལས་རྩོམ་
པར་འགྲོ་རྒྱུ་ཡིན་པ་ཤེས་སྐབས་ལྕམ་སྐུ་ཧའོ་མེ་བློ་མ་བདེ་བར་དུང་སེམས་དང་བཅས་དགག་ཆ་བྱས།
ཨ་ཙི། ག་རེ་བྱས་སོང་ངམ། ང་ལོ་གཅིག་དུས་བཞི་སྨན་རྫས་ཚོང་ཁང་ནང་གི་
སྨན་རྫས་ཀྱི་དྲི་མས་ངའི་ལུས་པོ་ལ་གནོད་ཀྱི་རེད་མི་བསམ་མམ། ལྟོས་དང་། དེ་ནི་ཟ་མ་
བུད་མེད་ཀྱི་བྱེད་སྟངས་རེད། བདག་ཉིད་ཚན་རིག་ཞིབ་འཇུག་བྱས་ན་ཁོང་ཚོ་དགའ་པོ་
ཡོང་གི་མ་རེད། ཁྱོད་ཀྱིས་མི་ཤེས་སམ། ཧེན། ཚུལ་ལྡན་གྱི་རོལ་རྩེད་ལ་ནི་ཁོང་ཚོས་ངོ་
རྒོལ་བྱེད་ཀྱི་རེད། གང་ལྟར་ང་ངེས་པར་དུ་འགྲོ་ཡི་ཡིན། ནམ་ཞིག་ང་རུ་ཨང་དུ་ཡོང་སྟེ་ང་
གཉིས་མཉམ་དུ་དངུལ་རྒྱགས་ཚད་སྟོར་རྒྱུ་རེད།
སྐད་ཆ་དེ་འདྲ་སྨན་གཉེར་དཀའ་བཅུ་པས་དེ་སྔོན་ཁ་ནས་མ་ཐོན་པ་བྱེད། འོན་ཀྱང་
ད་ཆ་ཁོ་དར་སོའི་སྐད་ཆ་ཤོད་རྒྱུར་མོས། ཁོའི་སེམས་ལ་ཕ་རི་སིའི་ཟ་འཐུང་དང་སྤྲོ་སྐྱིད་
བྱེད་སྟངས་ནི་ཉམས་དང་ལྡན་པ་ཞིག་ཏུ་ངོས་འཛིན། ཁོས་ཀྱང་ཁྱིམ་མཚེས་ལྕམ་ཆུང་བྷོ་
ཝ་རི་དང་འདྲ་བར་ཡ་མཚན་དང་བཅས་རྒྱལ་སའི་གོམས་སྲོལ་སྐད་ཆ་འདྲི་བར་མོས་
པ་དང་། ཐ་ན་ཕ་རི་སིའི་སྐད་ལུགས་རེ་གཉིས་སྦྱངས་ཏེ་གྲོང་གསེབ་ཀྱི་ཕྱུག་བདག་ཚོའི་
མདུན་དུ་ངོམ་སོ་བྱེད་པས་ཁོང་ཚོ་ཁ་གདང་མིག་ཅེར་ལུས། དཔེར་ན་ཁོས་ཉལ་ཁང་ལ་
གཟིམ་ཆུང་དང་། ཁྲོམ་ལ་ཚོང་ར། སྙིང་རྗེ་པོ་འདུག་མི་ཟེར་བར་མཛེས་པོ་འདུག དར་སོ་
མི་ཟེར་བར་མོ་ཏྲོན་ཟེར། ཁྲོམ་གཞུང་བྱང་མ་ཧྥ་རན་སིའི་སྐད་ནས་མི་བརྗོད་པར་དབྱིན་
སྐད་ནས་བརྗོད། ང་འགྲོ་ཡི་ཡིན་མི་ཟེར་བར་བདག་འདོང་ངོ་ཟེར་བ་ལྟ་བུའོ། །
ཏག་ཏག་རེས་གཟའ་ཕུར་བུ་ཞིག་གི་ཉིན་ཨི་མ་ལ་གསེར་སེང་མགྲོན་ཁང་གི་གསོལ་
ཐབ་ནང་ནས་སྐུ་ཞབས་ཧའོ་མེར་ཐུག ཁོ་པ་ཕྱོགས་འགྲོའི་གྱོན་གོས་གྱོན་ཡོད་ཅིང་། དེ་
ནི་མི་གཞན་དག་གིས་མཐོང་མྱོང་མེད་པའི་སྟོད་ཐུང་རིང་པོ་རྙིང་སོང་ཞིག་གྱོན།
ལག་པ་གཅིག་ལ་ལག་སྒམ་འཁྱེར། ལག་པ་གཞན་ཞིག་ཏུ་ཚོང་ཁང་ནང་གི་རྐང་པར་དྲོད་གཏོང་
བྱེད་པགས་གདན་འཁྱེར། ཁོ་པ་མཐོང་སྐབས་ཨི་མ་ཧང་སང་། ཁོ་པ་རུ་ཨང་དུ་འགྲོ་རྩིས་
ཡོད་པའི་སྐོར་མི་སུ་ཞིག་ལའང་སྨྲས་མེད་ཅིང་། ཁོ་པ་དེ་ནས་སོང་ན་མི་ཚང་མས་སེམས་ཁྲལ་ལང་དོགས་བྱུང་།
ཁོ་པ་གཞོན་ནུའི་དུས་སུ་གནས་བཅའ་མྱོང་བའི་ཡུལ་དུ་ཡང་བསྐྱར་བསྐྱོད་པར་
རྩོམ་པའི་ཚེ་སེམས་འགུལ་ཚད་མེད་ཐེབས་པ་སྨོས་ཅི། ལམ་བར་དུ་སྐད་ཆ་ལ་རྫོགས་རྒྱུ་
མེད། དེ་ནས་འབབ་ཚུགས་སུ་མ་སླེབས་གོང་ནས་ཤིང་རྟ་འཁོར་ལོ་ལས་མཆོངས་ཏེ་ལེ་
ཨོན་འཚོལ་བར་སླེབས། དངོས་སྦྱོང་སློབ་མ་གཡོལ་དགོས་བསམ་ཡང་གཡོལ་ཐབས་མ་
བྱུང་བར་ཁོ་པ་སྤྲོས་པ་རྒྱས་པའི་ནོ་མན་ཏི་ཁོ་ཧྥེའི་ཇ་ཁང་དུ་འཁྲིད། སྐུ་ཞབས་ཧའོ་མེ་ཞྭ་
མོ་ཡང་མ་ཕུད་པར་རྫིག་ཉམས་དོད་པོས་ཇ་ཁང་ནང་འཛུལ། ཁོའི་སེམས་ལ་སྤྱི་པའི་འདུ་
རར་ཞྭ་མོ་འཕུད་པ་ནི་གྲོང་གསེབ་པའི་རྟགས་སྟོན་པ་ཞིག་རེད་སྙམ།
ཨི་མ་ཡིས་ལེ་ཨོན་ཆུ་ཚོད་གསུམ་སྒུག མཐར་ཁོའི་གཞུང་ལས་ཁང་དུ་སོང་། ཕྱི་དྲོ་
གཅིག་རིང་ཁོ་མོ་དཔྲལ་ཀོ་སྒེའུ་ཁུང་ལ་གཏུགས་ནས་འགྲེངས་ཏེ་དོགས་འཆར་སྣ་ཚོགས་
ནང་ཚུད། ལེ་ཨོན་གྱིས་སྣང་མེད་བཏང་བར་འཁང་ར་བྱས་པ་དང་། སོ་སོ་རང་ཉིད་གཉོད་ཆུང་བར་ཡང་ཁོང་ཁྲོ་ཟས།
ཆུ་ཚོད་གཉིས་པ་ཟིན་ནའང་སྐྱེས་པ་དེ་གཉིས་སྔར་བཞིན་ཇ་ཁང་གི་ཅོག་ཙེའི་
མཐའ་རུ་ཁ་སྤྲོད་དུ་བསྡད་ཡོད། ཚོམས་ཆེན་ནང་གི་མི་ཇེ་ཉུང་དུ་སོང་། ཤིང་ཏ་ལའི་སྡོང་
པོའི་དབྱིབས་ཀྱི་ཐབ་ཀའི་དུ་ཁུང་གི་རག་རྡུལ་བྱུག་པའི་ཡལ་ག་གནམ་གཅལ་དཀར་
པོའི་ཕྱོགས་སུ་བརྐྱངས་འདུག ཤེལ་ཁྲའི་ཕྱི་རོལ་དུ་ཁོ་གཉིས་དང་རྒྱང་ཐག་མི་རིང་བའི་
སར་གནས་པའི་ཆུ་སྟོར་རྫིང་བུ་ཞིག་ལས་ཉི་འོད་ཁྲོད་དུ་ཆུ་ཤག་ཤག་ཏུ་སྟོར་བཞིན་པ་
དག་རྡོ་ཀ་མ་རུའི་རྫིང་བུའི་ནང་ལྷུང་། ཆུ་རྩྭ་དང་འདམ་རྩྭའི་རྩ་བའི་དཀྱིལ་དུ་འབྲུག་
གཟུགས་ཤྭ་རྨིད་གསུམ་ལྐུགས་ཚོད་ཚོད་ངང་ཡན་ལག་བརྐྱངས་ཏེ་དལ་བ་དལ་བུར་རྐྱལ་
ཏེ་ཟུར་ལངས་ནས་ཉལ་བའི་བྱ་སྲེག་པ་ཁྱུ་ཞིག་གི་གམ་དུ་བཞུད།
ཧའོ་མེ་སྤྲོ་བ་འབུམ་གྱིས་མྱོས། དེ་གའི་རྒྱས་ཤོམ་ཆེ་བའི་ཉམས་འགྱུར་ནི་ཁོ་པ་ཨ་
རག་བདུད་རྩི་དང་ཞལ་ཟས་ལེའུ་བཅོ་བརྒྱད་ལས་ཀྱང་ལྷག་པའི་དབྱིངས་ལ་ཚུད། རྒུན་
འབྲུམ་ཨ་རག་བྷོ་མར་བཏུང་དྲགས་ནས་ཁོ་པ་ཆང་ངར་འཕེལ་བས་སྨྲ་བ་ཇེ་མང་དུ་སོང་།
ཨ་རག་སྒོང་སྲེག་བསྐྱལ་འོང་བའི་ཚེ་ཁོས་ཚུལ་མིན་བུད་མེད་ཀྱི་སྐོར་ལ་ཁོ་པའི་ཐུན་
མིན་ལྟ་ཚུལ་གླེང་། ཁོ་པར་མཚོན་ན་ཡིད་དབང་འཕྲོག་ཤོས་ནི “དར་སོ” ཡིན་ཞིང་། ཁོ་
པ་གྱོན་གོས་དང་དོད་ཅན་དང་འཛིན་ཆས་དང་དོད་ཅན་གྱི་བུད་མེད་ལ་དགའ་པོ་ཡོད།
འོན་ཀྱང་གཟུགས་བྱད་ཀྱི་ཐད་ལ། ཕྲ་ལྡེམ་ཆུང་ཆུང་ལ་དགའ་པོ་ཡོད་ཅེས་སྨྲས།
ལེ་ཨོན་སྒུག་ཡུན་མི་བཟོད་པར་གྱང་ལྡེབས་ཀྱི་ཆུ་ཚོད་ལ་ལྟ་ཙམ་བྱས། འོན་ཀྱང་
སྨན་གཉེར་དཀའ་བཅུ་པ་ནི་སྔར་བཞིན་ཟ་འཐུང་བར་མེད་ཟ་བ་དང་སྐད་ཆ་དང་གད་
མོར་རྫོགས་མཐའ་མེད།
ཁྱེད་རང་རུ་ཨང་དུ་ཡུལ་པོ་ཡོད་ཀྱི་རེད། འོན་ཀྱང་ཁྱེད་རང་གི་སྙིང་སྡུག་སྡོད་
གནས་ཐག་རིང་པོ་གང་ཡང་མ་རེད་ཅེས་གློ་བུར་དུ་བརྗོད།
ཕ་རོལ་པོ་ངོ་གདོང་དམར་པོ་ཆགས་པ་མཐོང་བས་ཁོས་མུ་མཐུད་དེ་ན་རེ།
འགྲིག་སོང་། སྐད་ཆ་དྲང་པོ་ཤོད་དང་། ང་ལ་གསང་རྒྱུ་ཅི་ཡོད། ཁྱེད་རང་ལ་ཡུང་
གྲོང་དུ་ཕོ་གཞོན་ངག་ལྡབ་ལྡིབ་ཏུ་གྱུར།
ལྕམ་ཆུང་བྷོ་ཝ་རིའི་ཁྱིམ་དུ་ཁྱེད་རང་སེམས་ཤོར་ས་དེ…………
སུ་རེད་དམ། གཡོག་མོ་ཆུང་ཆུང་དེ།
ཨོ་མུས་ཀུ་རེ་རྩེ་བ་མ་ཡིན། འོན་ཀྱང་ལེ་ཨོན་གྱི་གཏམ་འདོད་ཀྱི་སེམས་ལ་ཕོག་ཐུག་
བྱུང་བས་བསམ་བློ་སྔ་འདང་ཕྱི་དྲན་མ་བྱས་པར་ལམ་སེང་དེ་འདྲ་མིན་ལུགས་འགྲེལ་བཤད་
བྱས། ད་དུང་ཁོ་སེམས་ཤོར་ས་ནི་བུད་མེད་སྐྲ་ལོ་ཁམ་སེར་མ་གཏོགས་མེད་ཅེས་བཤད།
ཏག་ཏག་རེད། ཁོང་ཚོའི་འདོད་གདུང་གཞན་ལས་ལྷག་སྨན་པ་དཀའ་བཅུ་པས་དེ་ལྟར་སྨྲས།
དེ་ནས་ཁོས་སྨྲ་མཆུ་གྲོགས་པོའི་རྣ་རྩར་སྦྱར་ཏེ་བུད་མེད་ཅིག་གི་འདོད་གདུང་ཆེ་
མིན་ཇི་ལྟར་ལྟ་དགོས་ལུགས་སྨྲས་པ་དང་། ཐ་ན་མི་རིགས་རིག་པའི་སྐོར་ནས་བརྗོད་དེ་
འཇར་མན་གྱི་བུད་མེད་ལྐོག་གྱུར་ལྡན་ལུགས་དང་། ཧྥ་རན་སིའི་བུད་མེད་བག་ཚ་མེད་
ལུགས། ཨི་ཐ་ལིའི་བུད་མེད་སྤྲོ་སེམས་ཆེ་ལུགས་བཅས་བརྗོད།
དངོས་སྦྱོང་སློབ་མ་ན་རེ། འོ་ན་མི་རིགས་ནག་པོའི་བུད་མེད་ཅེས་དྲིས།
ཧའོ་མེ་ན་རེ། དེ་ནི་སྐྱུ་རྩལ་མཁན་གྱི་དགའ་དད་རེད། ལག་གཡོག ད་དུང་ཇ་ཁོ་
ཧྥེ་དཀར་ཡོལ་ཆུང་བ་དོ་འཁྱེར་ཤོག་ཟེར།
ལེ་ཨོན་སྒུག་ཡུན་མི་ཚུགས་པས་མཐར་ང་ཚོ་འགྲོ་དོ་ཞེས་ཡང་བསྐྱར་སྐུལ།
ཨོ་ཁེ་ཞེས་དབྱིན་སྐད་བརྒྱབ།
འགྲོ་ཁར་ད་དུང་ཇ་ཁང་དེའི་སྦྱིན་བདག་ཐུག་ནས་ཁ་སྙན་པོ་ཁ་ཤས་ཤོད་དགོས་ཟེར།
ཕོ་གསར་ནི་ཁོ་པར་གཡོལ་ལ་རེམས་པས་ད་དུང་དོན་དག་སྒྲུབ་དགོས་ཡོད་ཅེས་ཁ་གཡར།
ཧའོ་མེ་ན་རེ། དེ་འདྲ་ཡིན་ན་ང་མཉམ་དུ་ཡོང་ཆོག
ཁྲོམ་གཞུང་ནས་སྐྱོད་སྐབས་ཁོས་སོ་སོའི་ཨ་ཅེའི་སྐོར་དང་། ཕྲུ་གུའི་སྐོར། ཁོང་ཚོའི་
མ་འོངས་པའི་སྐོར། ད་དུང་ཁོའི་སྨན་རྫས་ཚོང་ཁང་དེ་སྔོན་ཆད་ཅི་འདྲའི་ཐེབས་ཆག་
ཡིན་ལུགས་དང་། ཁོ་པས་ད་ཆའི་འཕེལ་རྒྱས་བཟང་པོ་དེ་འདྲ་བཏང་ལུགས་སྐོར་སོགས་མང་དག་བཤད།
པུ་ལོ་ཎི་མགྲོན་ཁང་གི་སྒོ་འགྲམ་དུ་སླེབས་སྐབས་ལེ་ཨོན་གྱིས་གློ་བུར་དུ་ཁོ་བསྐྱུར་
ནས་གོམ་པ་ཁ་ཤས་ཤིག་གིས་སྟེང་ཁང་དུ་འཛེག དེ་དུས་ཁོའི་ཟུར་བསྟེན་སྙིང་སྡུག་རླུང་
ལངས་ནས་བསྡད་ཡོད།
སྨན་གཉེར་དཀའ་བཅུ་པའི་སྐོར་བཤད་པ་ན་ཁོ་མོ་རླུང་ལངས་ཐག་ཆོད། དེ་དུས་
ཁོས་རྒྱུ་མཚན་སྣ་ཚོགས་ལ་བརྟེན་ནས་གསེད་དཀྲོལ་བྱེད་ཐབས་བྱས། ཁོ་ལ་ཡང་ཁག་
མེད་དེ། སྐུ་ཞབས་ཧའོ་མེ་གང་འདྲ་ཞིག་ཡིན་མིན་ཁོ་མོས་མི་ཤེས་པ་མིན། ཁོ་པ་ཧའོ་
མེ་དང་ལྷན་དུ་སྡོད་འདོད་ཡོད་པར་ཁོ་མོ་ཡིད་ཆེས་སྲིད་དམ། འོན་ཀྱང་ཁོ་མོས་ཁ་ཕྱིར་
གཅུས་ཏེ་ཁོ་ལ་ཁ་ཡ་མ་བྱས། ཁོས་ཁོ་མོ་ཚུར་འཐེན། པུས་མོ་བཙུགས། ལག་པས་ཁོ་མོའི་
སྐེད་པ་ནས་འཐམས། ཡ་ང་དགོས་པའི་བཟོ་བསྟན་ནས་ཞུ་བ་འཐེན་པ་དང་སེམས་རབ་ཏུ་ཕམ་མདོག་བསྟན།
ཁོ་མོ་ཀྲོང་ངེར་ལངས། ཁོང་ཁྲོའི་མེ་ལྟེ་འབར་བཞིན་པའི་འདྲེན་བྱེད་ཀྱིས་ཁོ་ལ་འབུར་
ཚུགས་སུ་བལྟས་ནས་ཡོད་པས་རྣམ་འགྱུར་དེ་ནི་སྐྲག་སྣང་སྐྱེ་དགོས་པ་ཞིག་ཏུ་སྣང་། མཐར་
ཁོ་མོའི་འདྲེན་བྱེད་མིག་ཆུས་རབ་རིབ་ཏུ་གྱུར། དམར་པོར་གྱུར་པའི་མིག་ལྤགས་ཐུར་དུ་
བབས། ཁོ་མོས་ལག་པ་ཁོ་ལ་འོ་བྱ་རྒྱུར་རྐྱོང་བའི་ཚེ་གཡོག་པོ་ཞིག་འཛུལ་ཡོང་ནས་སྐུ་
ཞབས་ལེ་ཨོན་འཚོལ་མཁན་མི་ཞིག་འདུག་ཟེར།
ཁོ་མོ་ན་རེ། ཁྱེད་རང་ཚུར་ཡོང་གི་ཡིན་ནམ།
སྨོས་ཅི། ག་དུས། འཕྲལ་མར།
སྨན་གཉེར་དཀའ་བཅུ་པས་ལེ་ཨོན་ཐུག་མ་ཐག་ཐབས་ཤེས་བཟང་པོ་གང་
འདྲ་མི་འདུག་གམ། ཁྱེད་རང་མི་དང་སྐད་ཆ་ཤོད་འདོད་ཡོད་ཀྱི་མ་རེད་བསམ་ནས་ངས་
རྐང་བཙུགས་ནས་ཐུག་འཕྲད་ལ་བར་ཆད་གཏོང་བར་ཡོང་བ་ཡིན། ང་གཉིས་པུ་ལི་དྷུའི་
ཁྱིམ་དུ་བཏུང་བྱ་ཥ་ལེ་འཐུང་བར་འགྲོ་དང་དེ་ནི་ལུས་གཟུངས་གསོ་བའི་བཏུང་བྱ་ཞིག་གོ་ཟེར།
ལེ་ཨོན་གྱིས་ཁོ་པ་གཞུང་ལས་ཁང་དུ་འགྲོ་དགོས་ལུགས་མནའ་བསྐྱལ།
སྐབས་དེར་སྨན་གཉེར་དཀའ་བཅུ་པས་ནི་གཞུང་ཡིག་ནང་གི་སྐད་ཆ་སྤྱད་དེ་ཁོ་ལ་
བསྟན་བཤིག་བསླངས་ཤིང་།
འགྲིག་སོང་། ཁྱེད་རང་གི་ཀུ་ཡར་དང་པ་ཐོར་༡རེ་ཞིག་དོར་ཞིག སུས་ཁྱོད་
བཀག་འགོག་བྱེད་ཕོད་དམ། ཕོ་ཁྱོ་གའི་བཟོ་འདྲ་བ་ཞིག་གྱིས་དང་། འགྲོ། ང་གཉིས་པུ་
ལི་དྷུ་ཚང་དུ་འགྲོ། ཁོང་ཚང་གི་ཁྱི་ལ་ལྟ་ཙམ་གྱིས་དང་། སྙིང་རྗེ་པོ་ཞིག་འདུག་ཟེར།
དངོས་སྦྱོང་སློབ་མ་འགྲོ་འདོད་གཏན་ནས་མེད་པས་ཧའོ་མེ་ན་རེ། ང་ཡང་གཞུང་
ལས་ཁང་དུ་ཡོང་བྱས་ཚགས་པར་འདྲ་དང་ཁྲིམས་ལུགས་ཚིག་མཛོད་འདྲ་བལྟས་ནའང་ཆོག་ཟེར།
ཨི་མ་ཡིས་རླུང་བསྟན་པ་དང་སྐུ་ཞབས་ཧའོ་མེ་ཡི་རྫོགས་རྒྱུ་མེད་པའི་སྐད་ཆས་ཡིན་
ནམ། ཡང་ན་ཉིན་དགུང་ལྟོ་ཆས་མང་དྲགས་པ་ཡིན་ནམ། ལེ་ཨོན་བཟི་འཐོམ་འཐོམ་
ཆགས་ནས་རང་ཐག་གཅོད་མི་ཐུབ་པར་ཁོ་པའི་རྣམ་ཤེས་ཧ་ལམ་སྨན་གཉེར་དཀའ་བཅུ་
པའི་དབང་དུ་ཤོར་བ་ལྟར་དུ་སྣང་།
སྨན་གཉེར་དཀའ་བཅུ་པ་ན་རེ། ང་གཉིས་པུ་ལི་དྷུ་ཚང་དུ་འགྲོ་དང་། གོམ་པ་ཁ་
ཤས་ལས་མེད། མེལ་པེ་ལུ་ཁྲོམ་གཞུང་དུ་ཡོད” ཅེས་ཡང་སྐོར་བསྐྱར་སྐོར་བཤད།
མཐར་གཉོད་ཆུང་ལ་གླེན་རྟགས་ཚ་བ་དང་། སོ་སོའི་བསམ་ཚུལ་ལས་ལྡོག་པའི་ལས་
ཀ་སྐྱུག་བྲོ་པོ་ཞིག་ལས་རྗེས་ཅི་བྱ་གཏོལ་བྲལ་དུ་གྱུར་པའི་སེམས་བྱུང་ཞིག་གི་དབང་དུ་
ཤོར་ནས་ཧའོ་མེ་དང་མཉམ་དུ་པུ་ལི་དྷུ་ཚང་དུ་སོང་། སྒོ་ར་ཆུང་ཆུང་ཞིག་གི་ནང་པུ་ལི་དྷུ་
ནི་རླུང་འཚུབ་འཚུབ་ངང་ལག་གཡོག་གསུམ་གྱིས་འཕྲུལ་འཁོར་ཆེན་པོ་ཞིག་གི་འཁོར་
ལོ་བསྐོར་བར་ལྟ་སྐུལ་བྱེད་བཞིན་ཡོད་ཅིང་། སེལ་ཙེ་གཏེར་ཆུ་བཟོ་བཞིན་མཆིས། ཨོ་
མུས་ཁོང་ཚོ་ལ་ཐབས་ཤེས་འདོན་རོགས་བྱས། ཁོས་པུ་ལི་དྷུ་ལ་འཐམས། ཁོང་ཚོ་མཉམ་
དུ་ལུས་ཁམས་གསོ་བའི་བཏུང་བྱ་བཏུང་། ལེ་ཨོན་འགྲོ་རྩིས་ཐེངས་འགའ་བྱས་ནའང་
ཧའོ་མེ་ཡིས་ཁོའི་ལག་ངར་ནས་བཟུང་སྟེ་ན་རེ།
ཏོག་ཙམ་སྒུག་དང་། ང་ཡང་འགྲོ་ཡི་ཡིན། ང་གཉིས་མཉམ་དུ་རུ་ཨང་སྒྲོན་
སྟེགས་ཚགས་པར་ཁང་དུ་ལྟ་ཙམ་བྱེད་པར་འགྲོ་དང་། ངས་ཐོ་མ་སེན་ཁྱོད་རང་ལ་ངོ་སྤྲོད་བྱས་ཆོག་ཟེར།
ལེ་ཨོན་གཞི་ནས་ཐར་ཙམ་བྱུང་བས་དབུགས་ཐེངས་གཅིག་ལ་མགྲོན་ཁང་དུ་རྒྱུག
ཨི་མ་སྔ་ས་ནས་དེ་གར་བསྡད་མེད།
ཁོ་མོ་ཁོང་ཁྲོ་ཟ་ཐག་ཆོད་པས་དེ་ནས་ཁ་བྲལ། ད་ཆ་ཁོ་ལ་ཁོང་ཁྲོ་ཟ་བ་ལས་ཅི་ཡང་
ལྷག་མེད། ལྐོག་འདུས་ཀྱི་དུས་ར་བཟོས་ནས་ཁ་དན་ཚིག་ལ་མ་གནས་པ་ནི་བརྙས་བཅོས་
ཚད་ལས་འདས་པ་ཞིག་ཏུ་ངོས་བཟུང་། ཁོ་མོས་ཁོ་པ་དང་ཤ་ཁག་ཁག་གྲི་སོ་སོ་བྱེད་པའི་
རྒྱུ་མཚན་དེ་བས་མང་བ་བཙལ། དེ་དག་ནི་ཁོ་པར་ཕོ་ཁྱོ་གའི་ཉམས་འགྱུར་མེད་པ་དང་།
གཉོད་ཆུང་། ཐ་མལ། བུད་མེད་ལས་ཀྱང་ཁ་སྟབས་སྐྱོ་བ། ད་དུང་ལག་པ་བཀྲེན་པ། འདོད་རྔམ་ཆེ་བ་ལྟ་བུའོ། །
སེམས་པ་ལྷིང་འཇགས་རྗེས་སོ་སོས་ཁོ་ལ་མ་ཉེས་ཁག་གཡོགས་བྱས་པའི་ངོས་
འཛིན་ཐོབ། འོན་ཀྱང་སེམས་ནང་གི་མི་ལ་དམའ་འབེབས་བཏང་ཕྱིན་འབྲེལ་བ་རྒྱང་
དུ་འགྲོ་སྲིད་ཅིང་། དེ་ཡང་སེམས་ནང་གི་ལྷ་སྐུ་ལ་རེག་མི་ཉན་པར། ནམ་ཞིག་རེག་ཚེ་
གསེར་རྩི་ལག་པར་འགོ་སྲིད་པ་ལྟར་རོ། །
དེ་ནས་བཟུང་རིམ་བཞིན་ཁོ་གཉིས་དབར་བརྩེ་དུང་དང་འབྲེལ་བ་མེད་པའི་སྐད
ཆ་ཤོད་རྒྱུ་ཇེ་མང་དུ་སོང་། ཨི་མ་ཡི་འཕྲིན་ཡིག་ནང་མེ་ཏོག སྙན་ངག ཟླ་བ། སྐར་མ་
ལ་སོགས་ཀྱི་སྐོར་ཇེ་མང་དུ་སོང་ཞིང་། སྤྲོ་སེམས་རྒྱ་མཚོའི་རླབས་བཞིན་འཇགས། འོན་
ཀྱང་སེམས་ནས་བློས་གཏོང་མི་ཕོད་ལ་བྱ་དཀའ་བྱེད་གཏད་དུ་གྱུར་པས་ཕྱི་ཕྱོགས་ཀྱི་
དངོས་པོའི་སྟོབས་ཤུགས་ལ་བརྟེན་ནས་བརྩེ་དུང་གི་མེ་རོ་རྙིང་པ་སླར་གསོའི་སྟོང་བསམ་
བཅངས། ཐེངས་རྗེས་མར་རུ་ཨང་དུ་མ་ཐོན་གོང་ཁོ་མོས་རང་གིས་རང་ལ་སེམས་ཤུགས་
སྤྲད་དེ་ངེས་པར་དུ་བདེ་སྐྱིད་ཀྱི་བདུད་རྩི་ངོམས་པར་བཏུང་ཨང་སྙམ། འོན་ཀྱང་མཇུག་
འབྲས་ནི་མི་འདྲ་བ་ཅི་ཡང་མེད། དེ་ལྟ་བུའི་བློ་ཕམ་གྱིས་ཁོ་མོ་སེམས་ཤུགས་མ་ཉམས་
པར་རེ་བ་གསར་པ་ཕྲ་མོ་ཙམ་ཡོད་ནའང་བློ་ཕམ་གྱི་བསམ་བློ་རྒྱབ་ཏུ་སྦས་ཏེ་འདོད་
གདུང་གི་མེ་ལྕེ་རབ་ཏུ་འབར་བ་དང་སྐོམ་པས་ཆུ་འདོད་བཞིན་ཁོའི་འགྲམ་དུ་ལོག ཁོ་
མོས་གྱོན་ཆས་འབུད་སྐབས་འཚེར་སྣང་ཏིལ་འབྲུ་ཙམ་ཡང་མེད་པར་དེ་མར་དར་གྱི་སྐེད་
རགས་དཀྲོལ། ཕྲ་ལ་རིང་བའི་སྐེད་རགས་ནི་སྦྲུལ་ཁྲ་ཁྲ་ཞིག་དང་འདྲ་བར་ཧུ་ཤུག་ཧུ་ཤུག་
གི་སྒྲ་གྲག་བཞིན་ཁོ་མོའི་འཕོངས་རྗེན་ཐོག་ནས་ཐུར་དུ་བཞུད། ཁོ་མོས་རྐང་པའི་རྟིང་པ་
བཀྱགས་ཏེ་སྒོ་འགྲམ་དུ་སོང་ནས་སྒོ་གཏན་དམ་པོ་མནན་མིན་བསྐྱར་དུ་བལྟས། དེ་ནས་
ལུས་སྟེང་གི་གྱོན་གོས་གཙང་མ་ཕུད། ཁོ་མོའི་བཞིན་རས་ལ་མདངས་མེད་པ་དང་སྨྲ་བ་
ཡང་མེད་པར་དངངས་འདར་དང་བཅས་ཁོའི་བྲང་སྟེང་དུ་འགྱེལ།
ཁོ་མོའི་དཔྲལ་མགོའི་རྔུལ་ཆུ་དང་། འདར་སིག་སིག་གི་མཆུ་འདབ། འོད་མེད་པའི་
འདྲེན་བྱེད། ཁོ་ལ་འཐམ་པའི་ལག་ངར་བཅས་ལས་ལེ་ཨོན་ལ་བརྗོད་མི་ཤེས་ཤིང་རྣམ་
ཀུན་དང་མི་འདྲ་བའི་ལྡོག་ཕྱོགས་ཀྱི་དངོས་པོ་ཅི་ཞིག་དང་། སྔ་ལྟས་མི་བཟང་བ་ཞིག
སྟོབས་ཤུགས་ག་གེ་མོ་ཞིག་ཁོང་གཉིས་ཀྱི་དབར་དུ་འཚངས་ནས་ཁོ་གཉིས་ཁ་འཕྲལ་བཞིན་པའི་སྣང་བ་བྱུང་།
ཁོས་ཁོ་མོ་ལ་དེའི་སྐོར་འདྲི་མི་ཕོད། འོན་ཀྱང་ཁོ་མོ་དེ་འདྲའི་ཉམས་མྱོང་ཕུན་སུམ་
ཚོགས་པས་སེམས་ལ་ཁོ་མོ་གཏན་གཏན་མཛའ་གཅུགས་ཀྱི་ཞེན་ཆགས་ཐད་དགའ་སྐྱོ་
འདུ་བྲལ་གྱི་ཚོད་སྒམ་མང་པོ་བརྒྱུད་མྱོང་མཁན་ཞིག་རེད་འདུག་སྙམ། དེ་སྔོན་ཡིད་ཀྱི་
བརྟན་པ་དབང་མེད་དུ་འཕྲོག་ནུས་པའི་ཁོ་མོའི་བྱེད་སྟངས་ལ་ད་ཆ་ཁོ་བ་སྤུ་གཟེངས། ཁོ་
པ་ཁོ་མོའི་དབང་དུ་ཤོར་ཚད་ཇེ་ཟབ་ནས་ཇེ་ཟབ་ཏུ་འགྲོ་བར་སུན་སྣང་སྐྱེས། ཨི་མ་ཡིས་
ག་དུས་ཡིན་ནའང་ཁོའི་ཁ་ལོ་གཅུན་པར་བྱེད་པས་ཡི་མི་རངས་པར་གྱུར། ཐ་ན་མུ་མཐུད་
བརྩེ་པོ་མི་བྱེད་ཨང་སྙམ། འོན་ཀྱང་ཁོ་མོའི་ཀོ་ལྷམ་གྱི་ཐུག་སྒྲ་གོ་མ་ཐག་ཁོ་པ་ཆང་རྐྱལ་
ལ་ཆང་ཞིམ་པོ་འཕྲད་པ་ཇི་བཞིན་སྙིང་རུས་རྦད་དེ་ཉམས་ཉེས་པར་གྱུར།
ཁོ་མོས་ཁོ་ལ་དངོས་འབྲེལ་མི་ཁྱབ་པ་མེད་པའི་སེམས་ཁུར་བྱེད་ཅིང་། ཁ་ལག་ག་
རེ་ཟ་དགོས་མིན། གྱོན་ཆས་གང་འདྲ་གྱོན་དགོས་མིན། ཁོ་ལ་འདྲེན་བྱེད་ཀྱིས་ལྟ་བའི་ཚེ་
དུང་སེམས་ཀྱིས་ཡོངས་སུ་གང་། ཁོ་མོ་ཡུང་གྲོང་ནས་ཡོང་སྐབས་ག་དུས་ཡིན་ནའང་བྲང་
ཁར་རྒྱ་སེ་མེ་ཏོག་གཟེར་ནས་ཡོང་བ་དང་། ཁོ་འཕྲད་མ་ཐག་ཁོའི་ངོ་གདོང་ལ་འཕེན་པར་
བྱེད། ཁོའི་བདེ་ཐང་ལ་སེམས་ཁུར་བླ་ལྷག་ཏུ་བྱེད་པ་དང་། ད་དུང་སྤྱི་ཚོགས་ཐོག་གི་འགྲོ་
སྟངས་སློབ་པར་བྱེད། ཁོ་པའི་སེམས་པ་དུས་གཏན་དུ་འདོགས་ཕྱིར་ནམ་མཁའི་དཀོན་
མཆོག་གི་ཐུགས་རྗེའི་བྱིན་རླབས་ཐོབ་པའི་རེ་བས་འཕགས་མའི་སྐུ་པར་ཆུང་ཆུང་ཞིག་
ཁོའི་སྐེ་ལ་བཏགས། ཁོ་མོ་བྱམས་བརྩེ་ཅན་གྱི་སྐྱེད་མ་ཞིག་དང་འདྲ་བར་ཁོ་པ་ལས་རོགས་
དང་གྲོགས་པོ་གང་དག་དང་འགྲོ་འོང་བྱེད་མིན་སྐད་ཆ་དྲིས། ཁོ་མོ་ན་རེ།
ཁོང་ཚོ་དང་མཉམ་དུ་མ་འགྲོ་ཞིག ཕྱི་ལ་མ་སོང་ཞིག མི་གཞན་དག་དང་འགྲོ་
འོང་བྱེད་དགོས་མ་རེད། ང་ལ་བརྩེ་བར་གྱིས་ཤིག་ཅེས་བརྗོད།
ཁོ་མོས་ཐ་ན་ཁོའི་འཚོ་བར་སོ་ལྟ་བྱ་བར་འདོད། སྐབས་ཤིག་ལ་མི་གླས་ཏེ་ཁྲོམ་
གཞུང་དུ་ཁོ་གང་འགྲོ་གང་བྱེད་ཤེས་པར་འདོད། མགྲོན་ཁང་གི་ཉེ་འགྲམ་དུ་འགྲུལ་པའི་
རྗེས་འདེད་པར་མོས་པའི་མུ་ལྟོ་བ་གང་དགོས་བཙལ་ཆོག་ཅིང་། ཁོང་ཚོས་ཁོ་མོའི་བཀོད་
སྒྲིག་ལྟར་བྱེད་པར་ཐེ་ཚོམ་མེད་འོན་ཀྱང་དེ་ནི་ཁོ་མོའི་ལ་རྒྱ་ལ་མི་རུང་པ་ཞིག་
ལགས་པས་ལག་ལེན་བསྟར་མ་ཕོད།
ཨུ་ཧུ་ལགས། གལ་ཏེ་ཁོས་ང་ལ་གཡོ་འཕྲུལ་རྩེད་ཀྱང་བདག་དང་འབྲེལ་བ་ཅི་
ཡོད། བདག་གིས་སྣང་བར་མི་འཇོག་གོ །
ཉིན་ཞིག་ཁོ་གཉིས་ཁ་གྱེས་པའི་དུས་ཚོད་ཅུང་སྔ། ཁོ་མོ་ལམ་ཆེན་བརྒྱུད་ནས་ལོག་
འགྲོ་སྐབས་སྔོན་ཆད་གནས་བཅའ་མྱོང་བའི་ཡེ་ཤུའི་དབེན་གནས་ཀྱི་ལྕགས་རི་དེ་མཐོང་།
དེས་ན་ཁོ་མོ་ཡོ་འབོག་སྡོང་པོའི་གྲིབ་བསིལ་འོག་གི་རྐུབ་སྟེགས་རིང་པོའི་ཐོག་བསྡད།
དེ་དུས་ཀྱི་འཚོ་བ་ནི་ཅི་འདྲའི་ཞི་འཇམ་ལ་སྐྱིད་སྣང་གིས་ཕྱུག་པ་ཞིག་རེད་ཨང་། དེ་
དུས་སྒྲུང་གཏམ་ནང་ནས་ཀློག་མྱོང་ཞིང་སྨྲ་བསམ་བརྗོད་ལས་འདས་པའི་ཕོ་མོའི་མཛའ་
གཅུགས་ཀྱི་བརྩེ་དུང་ནི་ཅི་འདྲའི་རེ་སྨོན་དང་ཡིད་དུ་འོང་བ་ཞིག་རེད་ཨང་།
ཁོ་མོ་གཉེན་སྒྲིག་བྱས་མ་ཐག་པའི་ཐོག་མའི་ཟླ་བ་ཁ་ཤས་རིང་གི་འཚོ་བ་དང་།
ནགས་ཚལ་ཁྲོད་དུ་རྟ་ཞོན་ནས་སྐྱོ་བསང་ལ་སོང་བའི་སྣང་ཚུལ། སྒེར་པའི་སྐུ་ངོ་དང་
མཉམ་དུ་ཧོར་ཙེ་ཞབས་བྲོ་འཁྲབ་ཚུལ། ལ་ཅ་ཊེའི་གླུ་དབྱངས་ཟློས་གར་ཉན་པའི་སྣང་
ཚུལ་ལ་སོགས་མིག་ལམ་དུ་མངོན་སུམ་འཆར། གློ་བུར་དུ་ལེ་ཨོན་ཡང་དེ་དག་དང་
འདྲ་བར་ཁོ་མོ་དང་རྒྱང་རིང་དུ་འགྱེད་པར་ཐག་མི་རིང་བའི་སྣང་བ་འཆར།
འོན་ཀྱང་བདག་ནི་སྔར་བཞིན་ཁོ་ལ་བརྩེའོ་ཞེས་ཁ་ནས་ཆིག་ལབ་ཤོར།
དེ་ལྟར་ནའང་ཕན་པ་ཅི་ཡོད། ཁོ་མོ་ལ་གང་ལྟར་བདེ་སྐྱིད་ཀྱི་སྣང་བ་མེད་ལ། སྔར་
ནས་ད་བར་བདེ་སྐྱིད་ཀྱི་སྣང་བ་བྱུང་མ་མྱོང་། འཚོ་བར་བློ་ཁ་མི་ཁེངས་པ་དེ་ལྟ་བུ་གང་
ནས་སྐྱེས་པ་ཡིན་ནམ། སེམས་ཀྱི་རྟེན་ས་གང་རུང་ཚང་མ་སྐད་གཅིག་ཙམ་ལ་རྩ་བ་རུལ་
བའི་སྡོང་རྒན་ལྟར་གྱུར་དོན་ཅི་ཡིན་ནམ། ཀྱེ་མ། ཐང་ཤ་དོད་ལ་ཕོ་ཉམས་མཛེས།
དཔའ་སྟོབས་ཆེ་ལ་སྤྲོ་སེམས་ལྡན། གཤིས་རྒྱུད་འཇམ་ལ་བརྩེ་དུང་ཟབ། ཁམས་བཞིན་
དྭངས་ལ་གཟུགས་སྟོབས་ཆེ། བེམ་པོའི་སྒྲ་བརྙན་སྐམ་པོ་ལས། སེམས་ལ་ངལ་གསོ་སྟེར་
བའི་མཛའ་གཞས་འཁྲོལ། ལྗོན་པའི་སྲས་མོའི་དབྱངས་ལའང་སྐྱེངས་པ་སྟེར་ནུས་པའི་
སྐྱེས་པ་དེ་འདྲ་གང་དུ་ཡོད་དམ། བདག་ཉིད་ལ་དེ་ལྟ་བུའི་སྐྱེས་པ་མི་ཐུག་པའི་རྒྱུ་མཚན་
ཅི་ཡིན་ནམ། ཀྱེ་ཧུད། དེ་འདྲ་མི་སྲིད་དེ། རེ་སྨོན་བྱེད་རིན་ལྡན་པའི་དངོས་པོ་ཅི་ཡང་
མ་མཆིས་ཏེ། ཐམས་ཅད་རྨི་ལམ་ལྟ་བུ་དང་སྒྱུ་མ་ལྟ་བུའོ། །འཛུམ་མདངས་ཐམས་ཅད་ཀྱི་
ལྐོག་ཏུ་གཡལ་སྟོང་གབ། སྤྲོ་སྣང་ཐམས་ཅད་ཀྱི་ལྐོག་ཏུ་དམོད་པ་གབ། དགའ་དགའ་སྤྲོ་
སྤྲོས་ཞེ་ལོག་སྟེར། ཞིམ་མངར་སྦྲང་རྩི་ལྟར་གྱི་འོ་ཡང་མཆུ་འདབ་སྟེང་ཤུལ་དུ་ལུས་པའི་
རེ་སྨོན་ཆེན་པོ་འགྲུབ་ཐབས་བྲལ་བའི་འདོད་གདུང་དྲག་པོ་ཙམ་མོ། །
མཁའ་དབྱིངས་ལས་ཏང་ཏང་གི་དྲིལ་དབྱངས་ལྷང་ལྷང་གྲག ཡེ་ཤུའི་དབེན་གནས་
ཀྱི་དྲིལ་བུ་ལས་སྒྲ་ཐེངས་བཞི་གྲག གཞི་ནས་ཆུ་ཚོད་བཞི་པ་རེད་འདུག ཁོ་མོ་ཧ་ལམ་
མི་ཚེ་གཅིག་རྐུབ་སྟེགས་རིང་པོའི་ཐོག་བསྡད་བསྡད་པ་ལྟར་དུ་སྣང་། དོན་དུ་དུས་ཚོད་
སྐར་མ་གཅིག་གི་རིང་ལའང་ཚོར་འདུ་མཐའ་ཡས་པ་ཤོང་ནུས་པ་ནི། སྟོང་ཆ་ཕྲ་མོ་ཞིག་
གི་ནང་དུ་སྐྱེ་བོ་མང་པོ་ཞིག་ཤོང་ནུས་པ་ཇི་བཞིན་ནོ། །ཨི་མ་སོ་སོའི་བརྩེ་དུང་གི་འཚོ་
བའི་ནང་དུ་དིམ་ནས་རྒྱུ་དངུལ་ལ་གཙིགས་མཐོང་མེད་ལུགས་ནི་རྒྱལ་པོའི་བཙུན་མོ་
ཞིག་དང་ཡང་དག་མཚུངས།
འོན་ཀྱང་ཉིན་ཞིག་སྤྱི་ཐེར་སྤྲེལ་གདོང་གི་མི་ཞིག་ལྐོག་ལྐོག་སུད་སུད་ངང་ཁོ་མོའི་
ཁྱིམ་དུ་སླེབས། ཁོས་རུ་ཨང་གི་སྐུ་ཞབས་ཝེན་སེལ་གྱིས་མངགས་བྱུང་ཟེར། ཁོས་ཕྱི་གོས་
རིང་པོ་ལྗང་ཁུའི་ཁུག་མའི་ཐོག་གི་ཁབ་གཟེར་དཀྲོལ་ནས་ཕུ་ཐུང་ཐོག་གཟེར། གུས་གུས་
ཞུམ་ཞུམ་ངང་འཛིན་ཤོག་ཅིག་ཁུག་མའི་ནང་ནས་བཏོན་ཏེ་ཁོ་མོ་ལ་སྤྲད།
དེ་ནི་ཧྥ་སྒོར་བདུན་བརྒྱ་ཐམ་པའི་གཡར་འཛིན་ཞིག་ལགས། དེའི་ཐོག་ཁོ་མོའི་
ས་ཡིག་ཡོད་ཅིང་། བུ་ལོན་ཐེངས་ཁ་ཤས་དེད་ནའང་ཁོ་མོས་མ་སྤྲད་པས་ལེ་ཧོས་མཐར་
གཡར་འཛིན་སྐུ་ཞབས་ཝེན་སེལ་ལ་བརྒྱུད་སྤྲོད་བྱས་པ་རེད།
ཁོ་མོས་མགྱོགས་པོ་གཡོག་མོ་མངགས་ནས་ལེ་ཧོ་བོས། འོན་ཀྱང་ཁོས་ཡོང་ཅི་ལ་འདོད།
ཆ་རྒྱུས་མེད་པའི་མི་དེ་ལངས་ལངས་པར་ཕར་ལྟ་ཚུར་ལྟ་བྱེད་སྐབས། རྩུབ་ཤས་ཆེ་
ལ་སེར་བའི་སྨིན་མས་ཀྱང་ཁོའི་ཡ་མཚན་གྱི་མིག་འོད་འགོག་མི་ཐུབ། ཁོས་ཧ་གོ་འདི་གོ་
མེད་པའི་ཉམས་ཀྱིས་ན་རེ།
སྐུ་ཞབས་ཝེན་སེལ་ལ་ལྗགས་ལན་ཇི་ལྟར་ཞུ་དགོས་སམ་ཞེས་དྲིས།
ཨི་མ་ན་རེ། འོ་ན་འདི་ལྟར་ཤོད་། ང་ལག་འཛངས་པས་གཟའ་འཁོར་རྗེས་མར་
ཤོག་དང་། ཁོང་ལ་ཉིན་ཤས་ནར་འགྱངས་བྱེད་རོགས་ལབ་དང་། འགྲིག་པ་འདུག་
གམ། གཟའ་འཁོར་རྗེས་མར་ཤོག་དང་།
ཆ་རྒྱུས་མེད་པའི་མི་དེས་ཅི་ཡང་མ་སྨྲས་པར་ཕྱིར་ལོག
འོན་ཀྱང་ཉིན་གཉིས་པའི་ཉིན་དགུང་ཁོ་མོ་ལ་བུན་འགྱངས་ཁ་རྡུང་ཡི་གེཞིག་
འབྱོར། ཡིག་པར་སྦྱར་བའི་གཞུང་ཡིག་མཐོང་བ་དང་དེའི་ཐོག་ཡིག་གཟུགས་སྦོམ་པོས་
བྲིས་པའི་བྷི་ཞིའི་ལག་བསྟར་དཔོན་ཁྲིམས་རྩོད་པ་ཧ་ལང་ལྟ་བུའི་ཡི་གེ་ཁ་ཤས་ཡོད་
པས་ཁོ་མོ་འདྲོགས་ཐག་ཆོད་དེ་འཕྲལ་མར་རས་ཆ་ཚོང་ཁང་གི་སྦྱིན་བདག་འཚོལ་བར་
སོང་། རས་ཆ་ཚོང་ཁང་གི་སྦྱིན་བདག་ཚོང་ཁང་ནང་དུ་སྐུད་པས་ཐུམ་སྒྲིལ་ཞིག་སྡོམ་བཞིན་འདུག
བཀའ་སློབ་ག་རེ་ཡོད་དམ། ཁོས་དེ་ལྟར་དྲིས།
ལེ་ཧོས་སྐད་ཆ་འདྲི་ཞོར་དུ་སོ་སོའི་ལག་པའི་ནང་གི་ལས་ཀ་མུ་མཐུད་ལས། ལོ་བཅུ་
གསུམ་བཅུ་བཞི་ལ་སླེབས་པའི་གཞོན་ནུ་མ་སྟོད་སྒུར་ཞིག་གིས་ཁོ་ལ་ལག་རོགས་བྱེད་
བཞིན་ཡོད་ཅིང་། དེ་ནི་ཁོའི་ལག་རོགས་དང་ནང་མ་གོ་ཉིས་ཆོད་ཡིན།
དེ་ནས་ཁོས་ཤིང་ལྷམ་པང་གཅལ་ཐོག་ཐྲ་ཐ་ཐྲ་ཐ་ཞེས་འདྲུད་བཞིན་ལྕམ་ཆུང་བྷོ་ཝ་
རི་སྟེང་ཁང་དུ་འཁྲིད་ནས་ཁང་པ་གུ་དོག་པོ་ཞིག་གི་ནང་དུ་འཛུལ། དེའི་ནང་གསོམ་ཤིང་
གི་ཡིག་ཅོག་ཆེན་པོ་ཞིག་ཡོད་པའི་ཐོག་རྩིས་ཁྲའི་དེབ་ཁ་ཤས་བཞག་ཡོད་པ་དེ་དག་སྒོ་
ལྕག་ཡོད་པའི་ལྕགས་ཧྲེང་ཆེན་པོ་ཞིག་གིས་ཕྲེད་ལ་མནན་འདུག གྱང་འགྲམ་དུ་རས་
ཆ་ཁྲ་ཁྲ་ཁ་ཤས་ཀྱི་འོག་ཏུ་ལྕགས་སྒམ་བཙན་པོ་ཞིག་རགས་ཙམ་མཐོང་ཐུབ་ཅིང་། གདོས་
ལྷག་པར་ཆེ་བས་དེའི་ནང་བླུགས་པ་ནི་དངུལ་སྨར་ཙམ་མ་ཡིན་པ་སྨོས་ཅི། དོན་དངོས་
ཐོག་སྐུ་ཞབས་ལེ་ཧོ་ཡིས་དངུལ་བུན་ལ་གཏེ་མ་ལེན་གྱི་ཡོད་པས་ལྕམ་ཆུང་བྷོ་ཝ་རིའི་
གསེར་གྱི་ཆུ་ཚོད་ཐག་པ་དང་། རྒད་པོ་ལེ་ལང་ཡེ་ཡི་གསེར་གྱི་རྣ་ལོང་ཁ་ཤས་བཅས་ཚང་
མ་ལྕགས་སྒམ་དེའི་ནང་བླུགས་ཡོད། ཡ་ང་དགོས་པའི་རྒད་པོ་དེ་མཐར་ཤུལ་བཞག་བཟའ་
ཁང་བཙོང་སྟེ་ཁེན་ཁང་ཕུ་ཝ་རུ་ཚོང་ཟོག་དེ་ཙམ་མ་ལྷག་པའི་དངོས་ཟོག་ཙག་ཙིག་ཚོང་
ང་ཆུང་ཆུང་ཞིག་ཉོས། རྗེས་སུ་གཟའ་ནད་ཚབས་ཆེན་ཕོག་སྟེ་ཚོང་ཁང་ནང་གི་ཡང་ལཱ་
ཕུང་གསོག་ཁྲོད་དུ་འགྱེལ་ནས་གྲོངས་པ་དང་། གྲོངས་དུས་ངོ་གདོང་ཡང་ལཱ་ལས་ཀྱང་སྐྱ་ལ་སེར།
ལེ་ཧོ་སྒྲོམ་ལྡན་རྐུབ་སྟེགས་ཆེན་པོའི་ཐོག་བསྡད་དེ་ན་རེ།
བཀའ་སློབ་ག་རེ་ཡོད་དམ། ལྟོས་དང་། 
ཁོ་མོས་བརྡ་ཐོ་དེ་ཁོ་ལ་བསྟན།
ཨ་ཁ། ང་ལའང་ཐབས་ཤེས་མི་འདུག
དེས་ན་ཁོ་མོ་འཚིག་པ་ཟོས་ནས་ཁོ་མོའི་གཡར་འཛིན་མི་གཞན་ལ་བརྒྱུད་བཤུག་མི་
བྱེད་པའི་ཁས་བླངས་པ་མིན་ནམ་ཟེར་བར་ཁོས་དེ་རང་རེད་ཅེས་ཁས་བླངས།
འོན་ཀྱང་མི་གཞན་གྱིས་རལ་གྲི་མཇིང་པའི་ཐོག་བཞག་ནས་བཙན་འདེད་བྱེད་ཀྱི་འདུག”
ད་གང་འདྲ་བྱེད་ཀྱི་རེད་དམ། ཁོ་མོས་དེ་ལྟར་དྲིས།
ཨོ། དེ་ལས་སླ་པོ་རེད། སྔོན་ལ་ཁྲིམས་རས་བཅད་ཁྲ་བཏང་། དེ་ནས་འཛིན་བཟུང་
བྱས་དེ་འདྲ་ཟེ་ཚར་བ་རེད།
ཨི་མས་ཁོ་ལ་འགྲམ་ལྕག་ཅིག་གཞུ་བར་འདོད་ཀྱང་བཟོད་པ་སྒོམ། ཁོ་མོས་ངག་
འཇམ་པོས་ཝེན་སེལ་ནས་བསམ་ཤེས་བྱེད་ཐབས་མེད་དམ་ཞེས་དྲིས།
ཨའུ་ཨའུ། ཝེན་སེལ་གྱིས་བསམ་ཤེས་བྱེད་རྒྱུ་ཨེ། མི་དེ་ཁྱེད་རང་གིས་མ་ཤེས་པས་
ཁག་མེད། ཁོ་པ་ཨ་རབ་ཀྱི་མི་ལས་ཀྱང་གནག་གི་རེད།
དེས་ན་སྐུ་ཞབས་ལེ་ཧོས་གང་ལྟར་རོགས་རམ་བྱེད་དགོས་སོང་།
ཁྱེད་རང་གསན་དང་། ད་བར་ངས་ཁྱེད་རང་ལ་ཡག་པོ་གང་འདྲ་བྱས་མ་བྱུང་ངམ།”
ཁོས་རྩིས་ཁྲ་ཞིག་སློག་བཞིན་ན་རེ།
ཁྱེད་རང་གཟིགས་དང་། 
དེ་ནས་ཤོག་ལྷེ་རེ་རེ་བཞིན་རྒྱབ་ནས་མདུན་དུ་སློག་བཞིན།
ཁྱེད་དང་གཟིགས་དང་གཟིགས་དང་ཟླ༨ཚེས༣ཉིན་ཧྥ་སྒོར་ཉིས་
བརྒྱ་ཟླ༦ཚེས༡༧ཉིན་ཧྥ་སྒོར་བརྒྱ་དང་ལྔ་བཅུ་ཟླ༣ཚེས༢༣ཉིན་ཧྥ་སྒོར་བཞི་བཅུ་
ཞེ་དྲུག་ད་དུང་ཟླ་བ་བཞི་པར་ཁོས་ཤོད་མཚམས་ཕྲན་ཙམ་བཞག དེ་ནི་ཧ་ལམ་ཁ་ཤོར་བར་དོགས་པ་བཞིན་དུ་སྣང་།
ད་དུང་ཁྱེད་རང་གི་སྐུ་ཞབས་ཀྱིས་ས་ཡིག་བཀོད་པའི་གཡར་འཛིན་ཚུད་མེད།
གཅིག་ལ་ཧྥ་སྒོར་བདུན་བརྒྱ་ཐམ་པ་དང་། གཅིག་ལ་ཧྥ་སྒོར་སུམ་བརྒྱ་ཐམ་པ། ད་དུང་ཁྱེད་
རང་གི་རྩིས་ཁྲ་ཙག་ཙིག་བཅས་སྐྱེད་ཀ་བསྣན་ན་རྩིས་ཀྱང་རྩིས་མི་ཚར། ང་རང་ཡང་མགོ་
ན་ཡི་འདུག ཁྱེད་རང་གིས་བྱས་ན་ངས་དེ་དག་ལ་ཇུས་གཏོགས་ཇི་ལྟར་བྱེད་དགོས་སམ།”
ཁོ་མོ་ངུ་ཤོར། ཐ་ན་ཁོ་ལ་བརྩེ་བའི་སྐུ་ཞབས་ལེ་ཧོ་ལགས་ཞེས་འབོད། འོན་ཀྱང་
ཁོས་ཝེན་སེལ་ཟེར་བ་དེ་ཧ་ཅང་གནག་པོ་ཡོད་ལུགས་བརྗོད་དེ་འགན་ཚང་མ་ཁོའི་ཐོག་
ལ་བཀོན། དེའི་ཁར་བདག་གི་ལག་པར་དངུལ་སྐར་ལི་ཙམ་ཡང་མེད། ད་ཆ་སུས་ཀྱང་བུ་
ལོན་འཇལ་བར་མི་འདོད་པར་བདག་ཉིད་ཁྱིམ་གཞིས་སྟོངས་པ་བཟོ་ཉེན་འདུག བདག་
ཉིད་ལྟ་བུའི་སྙིང་རྗེ་དགོས་པའི་ཚོང་པ་ཆུང་ཆུང་ལ་བུ་ལོན་གཏོང་ཐེབས་གང་དུ་ཡོད་དམ་ཞེས་བརྗོད།
ཨི་མ་ཁུ་སིམ་མེར་གནས། སྐུ་ཞབས་ལེ་ཧོ་ནི་སྒྲོ་སྨྱུག་གི་སྒྲོ་སྤུ་ཁ་ལ་གཞིབ་བཞིན་
ཡོད། ཁོ་མོའི་ཁ་མི་གྲག་པའི་བྱེད་སྟངས་ཀྱིས་ཁོ་པ་བློ་མི་བདེ་བ་བྱུང་བ་སྨོས་ཅི། ཁོས་སླར་ཡང་བརྗོད་དོན།
ཨ་ཅང་ཅང་། གལ་སྲིད་ཉིན་ཞིག་ང་ལ་དངུལ་ཏོག་ཙམ་འབྱོར་ན་གཞི་ནས་
ངས་ཁོ་མོ་ན་རེ“དངོས་གནས་བྱས་ན་པ་ཨེན་གྲོང་རྡལ་གྱི་ཁང་པའི་དངུལ་ལྷག་མ་ག་རེ།
ལང་ཀེ་ལུ་ཝ་ཡིས་དངུལ་ཆ་ཚང་སྤྲད་མེད་ལུགས་ཐོས་པས་ཁོ་ཧང་སང་མདོག་བྱས།
དེ་ནས་ཁོས་མ་ཡིན་ཡིན་མདོག་ངང་།
“འོ་ན་ང་ཚོ་གྲོས་བསྡུར་བྱས་ན་ཆོག དཔེར་ན
“ཧའེ། ཚང་མ་ཁྱེད་རང་གིས་ཐག་བཅད་ན་འགྲིག”
དེས་ན་ཁོས་མིག་བཙུམས་ཏེ་ཁོག་རྩིས་ཤིག་བསྐོར། དེ་ནས་གྲངས་ཀ་ཁ་ཤས་བྲིས། དེ་
ནས་ཕྱོགས་གཅིག་ནས་དཀའ་ངལ་ཅི་འདྲ་ཆེ་ལུགས་དང་། ཉེན་ཁ་ཅི་འདྲ་ཆེ་ལུགས། དེ་
ནི་ཉེན་མཆོང་དང་བློས་གཏོང་ཡིན་ལུགས་བརྗོད། ཕྱོགས་གཞན་ཞིག་ནས་གཡར་འཛིན་
བཞི་བྲིས། རེ་རེར་ཧྥ་སྒོར་ཉིས་བརྒྱ་ལྔ་བཅུ་དང་། བུ་ལོན་འཇལ་བའི་དུས་ཚོད་བར་ཁྱད་ཟླ་བ་རེ་རེ་བཟོས།
ཝེན་སེལ་གྱི་མོས་མཐུན་ཐོབ་དགོས་པ་སྨོས་ཅི། ང་གཉིས་དབར་ལ་དེ་ལྟར་བྱས་
ན་འགྲིག དྲང་པོ་བཤད་ན་ང་ནི་ཁ་དན་ཚིག་ལ་གནས་མཁན་ཞིག་དང་མི་བླ་མ་དཀོན་མཆོག་ཅིག་ཡིན།
དེ་རྗེས་ཁོས་གསར་དུ་འབྱོར་བའི་ཚོང་ཟོག་ཁག་གཅིག་ལག་པར་གང་ཐེབས་ཁོ་
མོར་ངོ་སྤྲོད་བྱས། འོན་ཀྱང་ཁོས་བལྟས་ན་ཁོ་མོའི་བློ་ལ་འབབ་པ་གཅིག་ཀྱང་མེད།
ཁོ་ན་རེ། རས་ཆ་སྨི་གཅིག་ལ་སུའུ་བདུན་ལས་མི་ལེན། འོན་ཀྱང་ཚོས་གཞི་མི་
བུད་པའི་ཁས་ལེན་ཆོག་ཅེས་བརྗོད་པ་ཡིན། ཁོང་ཚོ་ཡིད་ཆེས་ཐག་ཆོད་སོང་། དོན་དུ་
ངས་སྐད་ཆ་དྲང་པོ་བཤད་མེད་པ་ཁྱེད་རང་གིས་ཤེས་གསལ་རེད་ཅེས་མི་གཞན་ལ་མགོ་
སྐོར་བཏང་བའི་སྐོར་ཁོ་མོ་ལ་མ་གསང་དྲང་གཏམ་བཤད་དེ་ཁོ་མོའི་ཡིད་ཆེས་ཐོབ་པ་བྱས་
ཤིང་། ཁོས་ཁོ་མོ་ལ་ལྟ་སྟངས་མི་འདྲ་བ་འཛིན་གྱི་ཡོད།
ཁོ་མོ་འགྲོ་བར་རྩོམ་པའི་ཚེ་ཁོས་སླར་ཡང་བོས་ཏེ་སྨི་གསུམ་ལྷག་ཙམ་ཡོད་པའི་སྦུབ་
ལྷས་མཐའ་རྒྱན་མེ་ཏོག་གི་རས་ཆ་ཞིག་ཁོ་མོ་ལ་བསྟན་ཏེ་ཚོང་ཁང་ཆེན་པོ་ཞིག་གིས་
ཧབ་འཚོང་སྐུལ་སྐབས་དང་ཐུག་བྱུང་ཟེར།
ལེ་ཧོ་ན་རེ། གཟིགས་དང་། སྙིང་རྗེ་པོ་གང་འདྲ་མི་འདུག་གམ། ད་ཆ་མི་ཚོས་འདི་
ཧྲ་ཧྥུ་རྐུབ་སྟེགས་ཀྱི་མགོ་ཤུབས་བཟོ་གིན་འདུག ཉམས་ཧ་ཅང་དོད་པོ་འདུག” དེ་ནས་
ཁོས་མིག་འཁྲུལ་རྩེ་མཁན་ལས་ཀྱང་བདེ་ལྕག་འཁྱུག་པོའི་སྒོ་ནས་ཤོག་བུ་སྔོན་པོའི་ནང་
མཐའ་ཆགས་དེ་སྒྲིལ་ཏེ་ཨི་མ་ཡི་ལག་པར་སྤྲད།
མ་མཐར་ཡང་གོང་ཚད་ག་ཚོད་ཨ་ཙི། དེ་ཚོ་རྗེས་སུ་གསུང་ན་འགྲིག” ཅེས་ཤོད་བཞིན་ཁོ་པ་ཁ་སྐོར་ནས་ཁང་པའི་ནང་འཛུལ།
དེ་ནུབ་ཁོ་མོས་བྷོ་ཝ་རི་ལ་ཨ་མར་ཡི་གེ་འབྲི་རུ་བཅུག་སྟེ་ཁོང་ལ་ཤུལ་བཞག་རྒྱུ་
ནོར་གྱི་བཙོང་རིན་ལྷག་མ་གང་མགྱོགས་བསྐུར་ཡོང་དགོས་པའི་རེ་བ་བཏོན། སྐྱུག་མོའི་
ཡིག་ལན་ནང་ཤུལ་བཞག་ལྷག་མ་མེད། ལྷག་དངུལ་རྩིས་བརྒྱབ་ཟིན། ཁོང་ཚོར་པ་ཨེན་
གྲོང་རྡལ་དུ་ཡོད་པའི་ཁང་གཞིས་ཀྱི་ཁར་ད་དུང་ལོ་ལྟར་ཧྥ་སྒོར་དྲུག་བརྒྱ་ཐམ་པའི་ཡོང་
འབབ་ཡོད་པ་དག་དུས་ཐོག་ལ་བསྐུར་ཡོང་ཆོག་ཅེས་བྲིས་ཡོད།
ལྕམ་ཆུང་བྷོ་ཝ་རིས་ནད་པའི་ཁྱིམ་ཚང་གཉིས་གསུམ་ཞིག་ལ་སྨན་རིན་འདེད་ཡིག་
བསྐུར། ཁོ་མོའི་ཐབས་ཤེས་དེ་ལམ་འགྲོ་ཧ་ཅང་རྒྱུག་པོ་བྱུང་བས་རྗེས་སུ་ཐབས་ཤེས་དེ་
ཡང་ཡང་སྤྱད། ད་དུང་རྩིས་ཁྲའི་རྒྱབ་ངོས་སུ “ངའི་ཁྱོ་བོ་ལ་འདིའི་སྐོར་མ་ཤོད། ཁོང་
སྤོབས་པ་ཚ་པོ་ཡོད་པ་ཁྱེད་ཀྱིས་ཤེས་གསལ་རེད། དགོངས་པ་མ་ཚོམ……” ཞེས་པའི་
གསལ་བཤད་རེ་བྲིས། ལ་ལས་འཕྲིན་ཡིག་བསྐུར་ནས་འཁང་ར་བྱས་ཀྱང་ཁོ་མོས་འཕྲིན་ཡིག་ལྐོག་ཏུ་བླངས།
དངུལ་གྱི་ཆེད་དུ་ཁོ་མོས་ཞྭ་མོ་རྙིང་པ་དང་། ལག་ཤུབས་རྙིང་པ། ལྕགས་ཆས་རྙིང་པ
བཙོང་འགོ་ཚུགས། གོང་འགྲིག་སྐབས་སྐར་མ་གང་ཡང་ཁེ་བཟང་མི་སྤྲོད། ཁོ་མོ་སོ་ནམ་
པའི་ཁྱིམ་དུ་སྐྱེས་པས་ཁེ་བཟང་ངེས་པར་དུ་རྩོད་པའི་གོམས་གཤིས་འཇགས་ཡོད། དེ་
རྗེས་གྲོང་ཁྱེར་ནང་སྐྱོད་སྐབས་རྟག་པར་ཅ་ལག་གོང་ཁེ་པོ་ཁ་ཤས་ཉོས་ཏེ་འཚོང་བ་དང་།
ཉོ་མཁན་མེད་སྐབས་ག་དུས་ཡིན་ནའང་སྐུ་ཞབས་ལེ་ཧོས་ཉོ་རྐྱང་བྱེད་ཀྱི་ཡོད། ཁོ་མོས་
བྱ་རྔ་མོང་གི་སྤུ་དང་། ཀྲུང་གོའི་དཀར་ཆས། ཤིང་སྒམ་སོགས་ཉོས། ཧྥེ་ལི་ཞི་དང་ཨ་ཅག་
ལེ་ཧྥང་སོ་ཝའི་ས་ནས་དངུལ་སྐྱི་བ་དང་། ཐ་ན་རྒྱ་གྲམ་དམར་པོ་མགྲོན་ཁང་གི་གནས་
མོའི་ས་ནས་ཀྱང་དངུལ་བསྐྱིས། ས་ཆ་གང་འདྲ་ཞིག་ཏུ་སུ་ཐུག་ནའང་དངུལ་སྐྱི་རྐྱང་བྱས།
མཐར་པ་ཨེན་གྲོང་རྡལ་གྱི་ཆད་དངུལ་འབྱོར་བས་གཡར་འཛིན་གཉིས་ཀྱི་བུ་ལོན་འཕྲོད་
ནའང་དེ་མིན་ཧྥ་སྒོར་ཆིག་སྟོང་ལྔ་བརྒྱའི་བུ་ལོན་ཆད་འགྱངས་ཤོར་བས་ཁོ་མོས་སླར་
ཡང་གཡར་འཛིན་གསར་པ་བྲིས་པ་དང་། དེ་ལྟར་རྦད་དེ་མུ་མཐུད་ཆད་འགྱངས་ཤོར།
སྐབས་འགར་རྩིས་ཁྲ་དངོས་འབྲེལ་གསལ་པོ་ཞིག་བཟོ་འདོད། འོན་ཀྱང་དེ་ལྟ་བུའི
གྲངས་འབོར་ཆེ་བས་སོ་སོ་ཡང་ཡིད་མི་ཆེས། ཁོ་མོས་སླར་ཡང་རྩི་བར་རྩོམ་སྐབས་མགོ་
བོ་རྨོངས་ནས་མགོ་ཡུར་འཁོར་བས་དེ་མར་གཅམ་བཞག་གིས་ཇུས་གཏོགས་མ་བྱས།
ད་ཆ་ཁྱིམ་ཚང་དེ་ཡང་ཧ་ཅང་སྐྱོ་པོར་གྱུར། བུ་ལོན་འདེད་མཁན་ཚོང་པ་རླུང་འཚུབ་
འཚུབ་ངང་ཁང་པའི་ནང་ནས་ཕྱིར་དོན་པ་རྟག་ཏུ་མཐོང་རྒྱུ་ཡོད་ལ། ལག་རས་དྲོད་ཐབ་
སྟེང་དུ་བཀྲམ། བུ་མོ་པིལ་ཐེ་ཨུ་སུ་རྡོལ་པ་གྱོན་དགོས་པས་ལྕམ་སྐུ་ཧའོ་མེ་ནད་མ་ཐེག་
པར་འཁང་ར་ཆེན་པོ་བྱས། སྐབས་འགར་ཆ་ལིས་གུས་གུས་ཞུམ་ཞུམ་ངང་བསམ་འཆར་
ཕྲན་བུ་འདོན་པའི་ཚེ་ཁོ་མོས་སྡུག་ཡུས་དང་བཅས་ངས་ནོར་མེད་ཅེས་ལན་འདེབས།
དེ་འདྲའི་རླུང་ལངས་པོ་ག་རེ་ཡིན་ནམ། ཁོའི་སེམས་ལ་ཁོ་མོའི་སྨྱོ་ནད་ཡང་བསྐྱར་
ལངས་པ་རེད་སྙམ་ཏེ། དེ་ལས་ལྡོག་སྟེ་བདག་གིས་ཁོ་མོ་ལ་སེམས་ཁུར་འདང་གི་མི་
འདུག་སྙམ་ཏེ་རང་གིས་རང་ལ་འཁང་ར་བྱས། ཁོ་མོའི་སྨྱོ་ནད་མ་འགྲིག་པར་བརྩི་མི་
རུང་ཨང་། སོ་སོ་རང་ཉིད་སྒེར་སེམས་ཚ་དྲགས་པར་ཁོང་ཁྲོ་ལངས་ཏེ་ཁོ་མོ་ལ་འཐམ་ཙམ་བྱེད་པར་འདོད།
ཨ་ཙི། དེ་འདྲ་བྱེད་མི་ཉན། ངས་ཁོང་སུན་པོ་བཟོ་སྲིད་སྙམ། དེས་ན་ཁོ་འཁྲིས་སུ་མ་ཕྱིན།
དགོང་ཚིགས་གྲུབ་རྗེས་ཁོ་རང་ཁེར་བུར་མེ་ཏོག་ལྡུམ་རའི་ནང་སྐྱོ་བསང་བྱས།
སྐབས་འགར་ཁོས་བུ་མོ་ཆུང་ཆུང་པིལ་ཐེ་སོ་སོའི་པུས་མོའི་ཐོག་སྡོད་དུ་བཅུག་སྟེ་རང་
ཉིད་ཀྱི་གསོ་རིག་དུས་དེབ་བཏོན་ནས་ཁོ་མོ་ལ་ཡི་གེ་བསླབ། ཕྲུ་གུ་དེ་སློབ་སྦྱོང་གཏན་
ནས་བྱེད་མ་མྱོང་བས་ཡུད་ཙམ་ལས་མ་འགོར་བར་ངོ་གདོང་སྐྱོ་སྣང་གིས་གང་བ་དང་
འདྲེན་བྱེད་གཉིས་སྒོར་སྒོར་དུ་ལྟ་བཞིན་ངུ་ཤོར། དེས་ན་བུ་མོ་ངུ་ཁ་གསོས། ཆུ་སྟོར་བྱེད་
དེམ་ནང་ལས་ཆུ་སྟོར་ཏེ་ས་མཐིལ་ཐོག་རྒྱུག་ཆུ་ཆུང་ཆུང་ཞིག་བཟོ་བའམ། ཡང་ན་ལྕང་
མའི་ཡལ་ག་བཅག་ནས་མེ་ཏོག་སྟེགས་བུའི་ཐོག་བཙུགས་ཏེ་རྩེད་མོ་རྩེས། དེས་མེ་ཏོག་
ལྡུམ་ར་ལ་གནོད་སྐྱོན་ཆེ་རྒྱུ་མེད་དེ། ལྡུམ་རའི་བཟོ་པ་ལེ་སི་ཏི་པུ་དྷུ་ཝ་ཡི་གླ་ཆ་ཉིན་ཤས་
ཆད་པས་ལྡུམ་རའི་ནང་རྩྭ་ངན་གྱིས་གང་ཡོད། དེ་རྗེས་བུ་མོ་འཁྱགས་ནས་ཨ་མ་དགོས་ཡོད་ཟེར།
ཆ་ལི་ན་རེ། བུ་རྫི་མ་འཚོལ་བར་སོང་། ཁྱོད་རང་གིས་ཤེས་ཀྱི་རེད་པོ། ངའི་ནོར་བུ། ཨ་མ་སུན་འགྲོའོ། །
སྟོན་ཀ་སླེབས་སོང་། ལྗོན་པའི་ལོ་མ་ས་ལ་ལྷུང་འགོ་ཚུགས། ཁོ་མོ་དང་ཐོག་ནད་ཀྱིས་
མནར་བའི་དུས་ཚོད་ཀྱང་འདི་འདྲ་ཞིག་ལ་རེད། སྣང་བ་མེད་པར་ལོ་གཉིས་འདས་ཟིན།
གནས་ཚུལ་དེ་དག་ག་དུས་མཇུག་འགྲིལ་གྱི་རེད་དམ། ཁོ་པ་རྒྱབ་ལག་བཅས་ཏེ་མུ་མཐུད་
ལྡུམ་རའི་ནང་འཆམ་འཆམ་བྱས།
དེའི་ཚེ་ལྕམ་ཆུང་བྷོ་ཝ་རི་གཟིམ་ཆུང་ནང་དུ་ཡོད། མི་སུ་ཡང་དེ་གར་ཡོང་མཁན་
མེད། ཁོ་མོ་ཉིན་གང་དེ་གར་ཐམ་མེ་ཐོམ་མེའི་ངང་བསྡད་དེ་གྱོན་པའང་ཧྲ་ཏག་ཏག་མི་
གྱོན། ཡུད་ཙམ་རེ་སོང་མཚམས་རུ་ཨང་གི་ཨར་ཅི་རི་ཡ་བའི་ཚོང་ཁང་ནས་ཉོས་པའི་སུའུ་
ཏན་བཙུན་མོའི་ཕོ་བྲང་དུ་སྤྱོད་པའི་བདུག་སྤོས་རེ་སྤར། དགོང་མོ་ཁྱོ་ག་སོ་སོའི་འཁྲིས་སུ་
ནར་རེར་ཉལ་བ་མཐོང་མི་འདོད་པས་ཁོ་མོས་ཁ་གཅུས་མིག་གཅུས་ཀྱིས་ཁོ་པ་ཐོག་ཁང་དུ་
ཕུད། ཁོ་མོ་རྟག་པར་བློ་ཡུལ་ལ་མི་ཤོང་བའི་སྒྲུང་དེབ་བལྟས་ནས་ནམ་མ་ལངས་བར་སྡོད་
ཅིང་། དེ་དག་ནང་འདོད་ཡོན་དཔལ་ལ་ཅི་དགར་རོལ་བའི་རྣམ་པ་དང་། ཁྲག་དྲོན་དམར་
ལིང་ལིང་གི་སྐྱི་གཡའ་བའི་རྣམ་པ་ཡོད་པས་སྐབས་འགར་ཁོ་མོ་སྐྲག་ནས་བླ་འཁྱེར་བ་
དང་སྐད་ངན་ཤོར། ཆ་ལི་ལམ་སེང་ལྟ་བར་ཡོང་བའི་ཚེ།
“ཁྱེད་རང་དང་འབྲེལ་བ་མི་འདུག སོང་ཞིག” ཟེར།
སྐབས་འགར་ལྐོག་འདུས་འགབ་མཐུན་གྱི་སྐྱིད་སྣང་དྲན་བཞིན་འདོད་གདུང་མེ་
ལྟར་འབར་ནས་དབུགས་ལྷེམ་ལྷེམ་དང་། སེམས་པ་ལང་ལོང་གཡོས། ལུས་པོ་ལིང་ལིང་
འདར། ལྟོགས་པས་ཟས་དང་སྐོམ་པས་ཆུ་ལྟར་གྱི་བསྲན་མི་ཚུགས་པ་ཙམ་དུ་ཟད་པས་
མགྱོགས་པོ་སྒེའུ་ཁུང་ཕྱེ་སྟེ་མཁའ་རླུང་གྲང་མོ་ཧུབ་པ་ཆེན་པོས་རྔུབ། མགོ་ཐོག་ཏུ་ལྗིད་
ཏིག་ཏིག་ཏུ་མནན་པའི་མགོ་སྐྱེས་ལན་བུ་བཤིག་སྟེ་ལྷགས་བསིལ་འཕྲོད་དུ་གློད། མགོ་
བོ་གྱེན་དུ་བཏེགས་ནས་སྐར་ཚོགས་ལ་ལྟ་བཞིན་བརྩེ་དུང་གིས་ཕྱུག་པའི་ལྷ་ཡི་སྲས་
པོ་ནམ་མཁའ་ནས་འབབ་རེའི་སྟོང་བསམ་བཅངས། ཁོ་མོ་སླར་ཡང་ལེ་ཨོན་དྲན། ཁོ་
གཉིས་ལྐོག་འདུས་ལ་ད་ཆ་ཁོ་མོ་ཞེན་པ་ལོག་ནའང་སྐབས་དེ་ཤེད་དུ་བློ་ཡིད་ཚིམ་
པའི་ལྐོག་འདུས་འགབ་མཐུན་ཐེངས་ཤིག་གི་ཆེད་དུ་ཐམས་ཅད་གློད་གཏོང་བར་ཕོད།
ལྐོག་འདུས་ཀྱི་དུས་ཚོད་ནི་ཁོ་མོའི་སྤྲོ་སྐྱིད་ལྡན་པའི་དུས་ཆེན་གྱི་ཉིན་མོ་ཡིན། ཁོ་
མོ་ཧ་ཅང་སྐྱིད་ལ་རོལ་བར་འདོད་པས་ལེ་ཨོན་གཅིག་པུས་འགྲོ་སོང་གཏོང་མི་ཐུབ་པའི་
ཚེ་ཁོ་མོས་ཐེ་ཚོམ་ནེམ་ནུར་མེད་པར་ཁ་གསབ་བརྒྱབ། ཁོས་མགྲོན་ཁང་འགྲོ་སོང་ཆུང་ས་
ཞིག་བརྗེས་ནའང་སྐྱིད་སྣང་ལ་གཅིག་མཚུངས་རོལ་ཆོག་ཅེས་གྲོས་འགོ་བཏོན་ནའང་ཁོ་མོས་ག་ལ་ཉན།
ཉིན་ཞིག་ཁོ་མོས་ལག་ཁྱེར་ཁུག་མའི་ནང་ལས་གསེར་ཆུ་བཏང་བའི་དངུལ་ཐུར་ཆ་
གསུམ་བཏོན། དེ་ནི་གཉེན་སྒྲིག་བྱེད་སྐབས་ཕ་རྒན་གྱིས་ལག་རྟགས་ལ་སྤྲད་པ་ཞིག་རེད།
ཁོ་མོས་དེ་ཚོང་བཅོལ་ཁང་དུ་བསྐྱལ་ནས་དངུལ་བརྗེ་བར་བཏང་། ལེ་ཨོན་མི་འགྲོ་བ་བྱེད་
མི་ཕོད་ཀྱང་དེ་ནི་གཏམ་སྙན་གྲགས་ལ་གནོད་པའི་ལས་ཀ་ཡིན་པས་སེམས་པ་དགའ་པོ་མ་བྱུང༌།
དེ་རྗེས་ཁོའི་སེམས་ལ་ཁོ་པའི་སྙིང་སྡུག་གི་བྱེད་སྟངས་ཁྱད་མཚར་པོ་ཞིག་ཏུ་འགྱུར་
འདུག་སྙམ་པ་དང་། ཁོ་མོ་དང་སོ་སོར་གྱེས་ནའང་མི་འགྲིག་པ་མི་འདུག་སྙམ།
དོན་དུ་མི་གཞན་དག་གིས་ཁོའི་མ་ཡུམ་ལ་ལྐོག་ཏུ་མིང་མ་བཀོད་པའི་འཕྲིན་ཡིག་
བསྐུར་ཏེ་ཁོ་དང་བདག་པོ་ཡོད་པའི་བུད་མེད་ཅིག་འགབ་མཐུན་བྱས་ཏེ་བདག་ཉིད་
བརླག་པར་བྱེད་དོ་ཟེར། ལྕམ་སྐུ་ཞབས་བགྲེས་མོ་དེས་དེ་མར་མི་ཤི་ཁྱིམ་སྟོང་བཟོ་མཁན།
ནམ་ཡང་མགོ་བོ་དགྱེ་རུ་མི་འཇུག་པའི་བྱུར་གྱི་སྣ་འདྲེན་ཞིག་ཧ་ལམ་རགས་ཙམ་མཐོང་
བ་ལྟར་བྱུང་ཞིང་། དེ་ནི་མིག་གིས་གསལ་པོ་མི་མཐོང་བའི་གདོན་འདྲེ། མིའི་རྣམ་ཤེས་
རྐུ་མཁན་གྱི་བདུད་མོ། དུག་སྦྲུལ་ཁྲ་ཁྲ། རྨི་ལམ་དང་སྒྱུ་མ་ཇི་བཞིན་བརྩེ་དུང་གི་བག་ལ་
གཞའ་བའི་གནོད་སྦྱིན་མ་ཞིག་ཏུ་མཐོང་། དེ་མར་ཁོ་མོས་སོ་སོའི་བུའི་སྦྱིན་བདག་ཁྲིམས་
རྩོད་པ་ཏུ་པོ་ཁེ་ཅེ་ལ་འཕྲིན་ཡིག་ཅིག་བྲིས། གང་ཡིན་ཟེར་ན་དོན་དག་དེ་རིགས་སྒྲུབ་
པར་ཁོང་ཆ་རྒྱུས་ཤིན་ཏུ་ཆེ། ཁོང་གིས་ཆུ་ཚོད་སྐར་མ་ཞེ་ལྔའི་རིང་ལེ་ཨོན་ལ་གོ་བསྐོན་
སློབ་གསོ་བྱས་ཏེ་ཁོ་པ་ཉེན་ཁའི་ཁྲོད་དུ་གནས་ཡོད་ལུགས་གསལ་རྟོགས་ཐུབ་པ་བྱས། ཁོ་
གཉིས་དབར་གྱི་ཕོ་མོའི་འབྲེལ་བས་མ་འོངས་པར་ཁོ་པ་སོ་སོ་ལས་རིགས་དེ་གཉེར་བར་
གནོད་ཚབས་ཆེ་ལུགས་བཤད། ཁོང་གིས་ལྷག་བསམ་ཟོལ་མེད་ངང་ཁོ་གཉིས་དབར་གྱི་
འབྲེལ་བ་ཤ་ཁག་ཁག་དང་གྲི་སོ་སོ་བྱེད་དགོས་ཤིང་། གློད་གཏོང་དེ་འདྲ་ཞིག་མི་ཐུབ་པ་
མེད། གལ་སྲིད་སོ་སོ་རང་ཉིད་ལ་མ་བསམ་ནའང་ང་ཏུ་པོ་ཁེ་ཅེ་ལའང་བསམ་གཞིགས་བྱེད་དགོས་ཟེར།
མཐར་ལེ་ཨོན་གྱིས་ཨི་མ་དང་འབྲེལ་ཐག་གཅོད་རྒྱུའི་དམ་བཅའ་བཞག འོན་ཀྱང་
ཁོ་པས་དེ་ལྟར་སྒྲུབ་མི་ཐུབ་པས་རྟག་ཏུ་རང་གིས་རང་ལ་ཡི་མ་རངས། བུད་མེད་དེས་ཁོ་
ལ་རྙོག་དྲ་མང་པོ་ཞིག་འཁྱེར་ཡོང་སྲིད་པ་དང་། མི་གཞན་དང་འཁོན་རྩོད་སློང་སྲིད་ལ།
ལས་རོགས་ཚོ་མཉམ་དུ་མེ་སྲོ་སྐབས་ཀྱི་འཕྱ་སྨོད་བྱ་ཡུལ་དུ་ཡང་འགྱུར་སྲིད་པ་བཅས་ལ་
བསམ་བཞིན་རང་གིས་རང་ལ་ཁོང་ཁྲོ་ཟས། དེའི་ཁར་ཁོ་པ་ལས་རོགས་གསར་པ་ཚོའི་སྣེ་
ཁྲིད་མཁན་གྱི་གོ་གནས་ལ་སྤོར་ལ་ཉེ་བས་ད་ནི་བག་ཡོད་པར་བྱ་བའི་དུས་ལ་བབ་བོ་སྙམ།
དེས་ན་ཁོས་ཕྲེད་གླིང་གཏོང་མཚམས་བཞག དྲག་ཆར་རླུང་འཚུབ་ལྟར་གྱི་བརྩེ་དུང་དོར།
དོན་དངོས་དང་མི་མཐུན་པའི་སྟོང་བསམ་བོར། གང་ལགས་ཤེ་ན། འབྱོར་འབྲིང་གྲལ་རིམ་
གྱི་གཞོན་ནུ་དག་གཞོན་པའི་ངར་གདོང་ཁྲག་སྐྱེས་ཀྱི་སྐབས་གང་ལྟར་ཉིན་གཅིག་གམ་
ཆུ་ཚོད་གཅིག་ཙམ་ལའང་རང་ཉིད་ནི་བརྩེ་དུང་གི་རྒྱལ་པོ་ཞིག་དང་། མ་འོངས་པར་བྱ་
གཞག་རླབས་པོ་ཆེ་བསྐྲུན་ཐུབ་པར་གདེང་ཚོད་མེད་པ་མེད་ཅིང་། ཐ་ན་འཇོན་ཐང་ཕྲ་མོ་
ཙམ་ཡང་མེད་པའི་འཁྱམས་པོ་ཞིག་ལའང་སུའུ་ཏན་གྱི་བཙུན་མོ་ཞིག་མནའ་མར་ལེན་
རྒྱུའི་ཧམ་སེམས་ལྡན་པ་ལྟར། གཞུང་དཔང་མི་སྣ་ཚང་མར་ཡང་རང་ཉིད་ལ་སྙན་ངག་པ་
ལྟ་བུའི་ཉམས་འགྱུར་ཡོད་པར་སྙམ།
ད་ཆ་ཨི་མ་ཁོའི་བྲང་ཁར་སྦྱར་ནས་ངུ་ཤུམ་བྱེད་པར་ཁོ་སུན་སྣང་སྐྱེས། ཁོའི་སེམས་
ཁམས་ནི་རོལ་དབྱངས་གང་རུང་ཞིག་ལས་གཞན་དག་ཉན་པར་མི་འདོད་པའི་སྐྱེ་བོ་ཇི་
བཞིན་བརྩེ་དུང་གི་འུར་ཅོར་མི་བཟོད། ངོ་མཚར་ཆེ་བའི་ཞིབ་ཆ་ཐོས་མི་ཐུབ་པར་རྣ་བར་
གྲག་པ་དང་དུས་མཚུངས་གཉིད་ལྕོག་རྒྱག
ཕན་ཚུན་གྱི་རེག་བྱ་ཐམས་ཅད་གསང་བ་མེད་ཅིང་། ཕན་ཚུན་དབང་རེས་ལའང་
ཡིད་ཀྱི་བརྟན་པ་དབང་མེད་འཕྲོག་པའི་སྤྲོ་སྣང་ཡལ། ཁོ་མོ་ཁོ་ལ་དང་སྣང་མེད་པ་ནི་ཁོས་
ཁོ་མོ་ལ་སུན་སྣང་སྐྱེ་བ་དང་ཆ་མཚུངས། ཁྱོ་ཤུག་གི་འཚོ་བའི་ཁྲོད་ཀྱི་དམིགས་བསལ་
གང་ཡང་མེད་པའི་སྣང་བ་དེ་ད་ཆ་ཨི་མ་ཡི་འགབ་མཐུན་གྱི་འཚོ་བའི་ནང་དུའང་ཆ་ཚང་མྱོང་ཚོར་བྱུང་།
འོན་ཀྱང་ད་ཆ་ཁོ་ལ་ཇི་ལྟར་གཡོལ་དགོས་སམ། བག་མེད་མ་རབས་ཀྱི་སྤྲོ་སྣང་དེ་ནི་
ངོ་ཚ་དགོས་པ་ཞིག་ཏུ་མཐོང་ནའང་རང་ཉིད་རྒྱུན་མི་ཆད་པར་མ་རབས་ཀྱི་གོམས་གཤིས་
ལོབས་པས་དོར་དགོས་སྙམ་ནའང་འདོར་མི་ཐུབ། དེ་ལས་ལྡོག་སྟེ་ཇི་ཙམ་དིམ་པ་དེ་ཙམ་
གཏིང་ཟབ་ཏུ་སོང་བ་དང་། དེ་བས་ལྷག་པའི་བདེ་སྐྱིད་ཐོབ་རེས་བདེ་སྐྱིད་ཀྱི་ལྷག་མ་ཡོད་
ཚད་ཞབས་བཏགས་རྒྱག་པར་བྱས། ཁོ་མོ་བློ་ཕམ་བྱུང་མ་ཐག་ཚང་མ་ལེ་ཨོན་ལ་ཁག་
བཏགས་ཏེ་ཧ་ལམ་ཁོའི་མགོ་སྐོར་འོག་ཚུད་པ་ལྟར་བྱེད། ཐ་ན་ཁོ་མོས་བྱུར་རྡོ་གནམ་ནས་
ལྷུང་སྟེ་ཁོ་གཉིས་སོ་སོར་འཕྲལ་བའི་རེ་བ་བྱེད་ཅིང་། གང་ལགས་ཤེ་ན་སོ་སོས་སེམས་ཐག་གཅོད་པའི་སྤོབས་པ་མེད།
ཡང་དེ་དང་དུས་མཚུངས་སུ་ཁོ་ལ་འཕྲིན་ཡིག་འབྲི་མཚམས་མ་བཞག་པར་བུད་
མེད་ཀྱིས་རང་གི་སྙིང་སྡུག་ལ་འཕྲིན་ཡིག་འབྲི་རྒྱུ་དེ་ནི་འོས་འགན་ཞིག་ཏུ་སྙམ།
འོན་ཀྱང་འཕྲིན་ཡིག་འབྲི་བའི་ཚེ་ཁོ་མོའི་ཡིད་ལ་འཆར་བ་ནི་ལེ་ཨོན་མ་ཡིན་པར་
སྐྱེས་པ་གཞན་ཞིག་སྟེ། ཁོ་མོའི་བརྩེ་དུང་ཟབ་ཤོས་ཀྱི་དྲན་གསོ་དང་། ངོ་མཚར་ཆེ་ཤོས་
ཀྱི་སྒྲུང་གཏམ། རེ་སྨོན་ཆེ་ཤོས་བཅས་ལས་མཉམ་དུ་གྲུབ་པའི་སྟོང་བསམ་ཞིག་གོ །སྟོང་
བསམ་དེ་ཉིད་མཐར་དངོས་ཡོད་ཀྱི་སྐྱེ་བོ་ཞིག་སྟེ། རིང་ས་གནམ་གྱི་མཐའ་དང་ཉེ་ས་མིག་
གི་མདུན་དུ་ཡོད་པའི་སྐྱེས་པ་ཞིག་ཏུ་གྱུར། ཁོ་མོས་དེ་མཐོང་མ་ཉིད་དུ་སྙིང་ཁ་རྡིག་རྡིག་
འཕག དགའ་ཐག་ཆོད་ནས་འཕག་མཆོང་ཤོར། འོན་ཀྱང་དེའི་བཞིན་གྱི་རྣམ་འགྱུར་ཇི་
བཞིན་གསལ་པོ་མེད། གང་ལགས་ཤེ་ན་དེ་ནི་ལྷ་ཡི་སྲས་པོ་ཞིག་དང་འདྲ་བར་གཟུགས་
རིས་ཧ་ཅང་མང་པོར་སྤྲུལ་ནས་སྨུག་སྤྲིན་གྱིས་སྒྲིབ་པ་བཞིན་གསལ་པོ་མི་མངོན། དེ་ཉིད་
སུམ་རྩེན་གྱི་ཡུལ་དུ་གནས་པས་དར་གོས་ཀྱི་གནམ་སྐས་འཛེགས། མེ་ཏོག་བུང་བའི་ཚལ་
དང་ཟླ་འོད་རབ་རིབ་ཁྲོད་དུ་འཁྱར་འཁྱོར་ཡམ་ཡོམ་ངང་བསྐྱོད་རྗེས་གཞི་ནས་དེའི་རབ་
གསལ་སྟེང་དུ་འཛེགས། ཁོ་མོའི་སྣང་བར་དེ་ཉིད་མིག་གི་མདུན་དུ་གནས་པས་དེའི་འོ་
ཞིག་གིས་ཁོ་མོ་སུམ་ཅུ་རྩ་གསུམ་གྱི་ཡུལ་དུ་འཁྲིད། དེ་ནས་ཁོ་མོ་སུམ་ཅུ་རྩ་གསུམ་གྱི་
ཡུལ་ནས་མི་ཡུལ་དུ་ལྷུང་། དྲི་ཞིམ་ཡལ་ཞིང་རྣམ་ཤེས་ཐོར། དེ་ལྟ་བུའི་རབ་རིབ་ཀྱི་ཕོ་
མོའི་བརྩེ་དུང་གི་ངར་བསླངས་པའི་དབང་གིས་ཁོ་མོ་ལུས་སེམས་གཉིས་མནར་དུ་གྱུར་
ཅིང་། དེ་ནི་བག་མེད་འཆལ་རྩེད་ལས་ཀྱང་ལུས་སེམས་ངལ།
ཁོ་མོ་ད་ཆ་རྫོགས་རྒྱུ་མེད་པའི་ངལ་དུབ་ཀྱིས་མནར་ནས་ཤུགས་ཟད་ནུས་མེད་དུ་
གྱུར། དེའི་ཁར་ཁྲིམས་ཁང་གི་ཞུ་གཏུགས་བརྡ་ཐོ་དང༌། ལྕགས་པར་བརྒྱབ་པའི་གཞུང་
ཡིག་རྟག་པར་འབྱོར་གྱི་ཡོད་ཅིང་། ཁོ་མོས་དེ་དག་ལ་མིག་ཀྱང་མི་ལྟ། དེ་ལས་ཤི་རོགས་
བྱས་ན་ཅི་མ་རུང་སྙམ་པ་དང་གཉིད་ཉལ་ཏེ་ནམ་ཡང་མ་སད་ན་ཅི་མ་རུང་སྙམ།
སྙུང་གནས་གྲོལ་ཉིན་གྱི་རབ་དགའ་དུས་ཆེན་ཉིན་ཁོ་མོ་ཡུང་གྲོང་དུ་མ་ལོག་པར་
འབག་གྱོན་པའི་ཞབས་བྲོ་འཁྲབ་པར་སོང་། ཁོ་མོས་དར་གོས་སྤུ་མའི་དོར་མ། ཨུ་སུ་
མཚལ་ཆེན། གནའ་ལུགས་སྐྲ་རྫུས། ཞྭ་མོ་ཟུར་གྱོན་བཅས་སྤྲས་ཏེ་དུང་གི་རོལ་དབྱངས་
དྲག་པོའི་ཁྲོད་དུ་མཚན་གང་འཁྲབ། མི་ཚོགས་ཁོ་མོའི་གཡས་གཡོན་དུ་སྒོར་མོར་འཁྱིལ།
ནམ་སྨད་ལ་ཁོ་མོ་ཟློས་གར་ཁང་གི་ཁྱམས་རིང་ནང་གྲུ་པ་དང་གྲུ་ཁའི་བཟོ་མོར་རབ་
བཏགས་པའི་མི་ལྔ་དྲུག་དང་མཉམ་དུ་ཡོད་པ་ཤེས། ཁོང་ཚོ་ནི་ལེ་ཨོན་གྱི་གྲོགས་པོ་ཡིན་
པས་མཉམ་དུ་མཚན་ལྟོ་ཟ་བར་འགྲོ་དགོས་ཟེར།
ཉེ་སྐོར་གྱི་ཁོ་ཧྥེའི་ཇ་ཁང་ཚང་མ་མི་རྡག་རྡག་གང༌། ཁོང་ཚོ་གྲུ་ཁའི་ཟུར་ཞིག་ཏུ་
ཡོད་པའི་བཟའ་ཁང་ཐེབས་ཆག་ཅིག་ཏུ་འཛུལ། བཟའ་ཁང་སྦྱིན་བདག་གིས་ཁོང་ཚོ་ལ་
ཐོག་སོ་བཞི་པར་ཁང་ཆུང་ཞིག་གི་སྒོ་ཕྱེ།
སྐྱེས་པ་ཚོ་ཟུར་ཞིག་ཏུ་སྐད་ཤུགས་ཆུང་ངུས་ཅི་ཞིག་གྲོས་བསྡུར་བྱེད་བཞིན་ཡོད་
ཅིང་། དེ་ནི་འགྲོ་སོང་གཏོང་སྟངས་སྐོར་གྲོས་བསྡུར་བྱེད་བཞིན་པ་སྨོས་ཅི། ཁོང་ཚོའི་ཁྲོད་
དུ་ཁྲིམས་རྩོད་པ་གསར་པ་ཞིག་དང་། གསོ་རིག་ཚན་ཁག་གི་སློབ་མ་གཉིས། ཚོང་ཁང་གི་
ལག་གཡོག་གཅིག་བཅས་ཁོ་མོ་དང་མཉམ་དུ་ཡོད་པ་མི་དེ་དག་རེད། བུད་མེད་དེ་དག་ནི་
ཁོང་ཚོའི་སྐད་ཆ་ཤོད་སྟངས་ཐོག་ནས་སྤྱི་ཚོགས་ཐོག་གི་རིམ་པ་དམའ་ཤོས་ཀྱི་མི་ཡིན་པ་
ཨི་མ་ཡིས་རྟོགས་པས། ཁོ་མོ་སྐྲག་ཐག་ཆོད་ནས་རྐུབ་སྟེགས་རྒྱབ་ངོས་ལ་འཐེན་ཙམ་བྱས་
པ་དང་འདྲེན་བྱེད་ས་ལ་ཕབ།
མི་དེ་དག་གིས་ལྟོ་ཆས་ཟ་འགོ་ཚུགས། ཨི་མས་ཟ་མི་འདོད། ཁོ་མོའི་དཔྲལ་བ་མེ་ལྟར་
ཚ། འདྲེན་བྱེད་ལ་ཁབ་བཙུགས་པ་ལྟར་ན་ཟུག་བཏང་། ལུས་པོའི་ཕྱི་ངོས་ནི་གྲང་ཤུར་ཤུར་
བྱེད། ཁོ་མོའི་སྣང་བར་ཁོ་མོའི་མགོ་བོ་ཞབས་བྲོའི་ཚོམས་ཆེན་གྱི་མཐིལ་ཞལ་ལ་གྱུར།
རྐང་པ་བརྒྱ་སྟོང་མང་པོ་འདེགས་འཇོག་ལྡན་པའི་ངང་ཞབས་བྲོ་འཁྲབ་བཞིན་མཆིས།
དེའི་ཁར་ཨ་རག་དང་ཐ་མག་གི་དྲི་མས་བསུབས་པས་ཁོ་མོ་མགོ་ཡུ་འཁོར་ནས་འགྱེལ།
ཁོང་ཚོས་ཁོ་མོ་སྒེའུ་ཁུང་གི་འཁྲིས་སུ་བཀྱགས།
ནམ་རིམ་བཞིན་ལངས། སན་སི་ཁ་ཐེ་ལིན་མཆོད་ཁང་གི་མཐོངས་ཀྱི་མུ་མེད་མཁའ་
དབྱིངས་སུ་ལི་ཁྲིའི་མདོག་གི་རྒྱ་ཁྱོན་ཇེ་ཆེར་སོང་།
སྐྱ་ཆལ་ཆལ་གྱི་གཙང་ཆུ་ལ་ལྷགས་
པ་ལྡང་ནས་འདར་ལྷབ་ལྷབ་ཀྱི་གཉེར་རླབས་འཕྱུར། ཟམ་པའི་ཐོག་འགྲོ་མཁན་མི་གཅིག་
ཀྱང་མི་སྣང་། ལམ་སྒྲོན་རིམ་པས་ཟིམ།
ཁོ་མོ་བརྒྱལ་བ་ལས་སངས། གློ་བུར་དུ་བུ་མོ་ཆུང་ཆུང་པིལ་ཐེ་ཤོད་ཁང་གི་གཡོག་
མོའི་འཁྲིས་སུ་ཉལ་ཡོད་པ་དྲན།
དེའི་ཚེ་ལྕགས་གདུང་བླུགས་པའི་དོས་སྐྱེལ་རླངས་
འཁོར་ཆེན་པོ་ཞིག་ཁང་འགྲམ་ནས་སོང་ཞིང་། འབྲུག་སྒྲ་ལྡིར་བ་ལྟ་བུའི་འུར་སྒྲས་ཁྲོམ་
གཞུང་གཡས་གཡོན་གྱི་གྱང་ལ་བྲག་ཆ་འཁོར།
ཁོ་མོ་དེ་ནས་མྱུར་དུ་ཁ་བྲལ། འཁྲབ་ཆས་བརྗེས་ཟིན་པ་དང་ལེ་ཨོན་ལ་ཁོ་མོ་ལོག་
རན་སོང་ཟེར། མཐར་པུ་ལོ་ཎི་མགྲོན་ཁང་གི་ཁང་པའི་ནང་ཁོ་མོ་གཅིག་པུ་ལྷག ཡོད་
ཚད་ཀྱི་ཡོད་ཚད་དང་། ཐ་ན་ཁོ་མོ་རང་ཉིད་ཀྱང་བཟོད་ཐབས་བྲལ་བ་ཞིག་ཏུ་གྱུར། ཁོ་
མོའི་སེམས་ལ་གཤོག་ཟུང་སྐྱེས་ནས་ཐག་རིང་གི་ཡུལ་དུ་འཕུར་ཏེ་དྭངས་གཙང་གི་ཡུལ་
དུ་ལང་ཚོའི་དཔལ་ཡོན་སླར་ཡང་རྒྱས་རྒྱུ་ཡོད་ན་ཅི་མ་རུང་སྙམ།
ཁོ་མོ་དེ་ནས་ཕྱིར་ཐོན། ལྗོན་པའི་བསིལ་གྲིབ་གཞུང་ལམ་དང་། ཁེ་གྲོང་ཐང་སྡེར་
དང་གྲོང་འདབས་བརྒྱུད་ཤར་རེར་ཁོད་ཡངས་ལ་གཡས་གཡོན་སྐྱེད་ཚལ་གྱིས་མཛེས་
པའི་ལམ་ཆེན་ཐོག་ཏུ་བཞུད། ཁོ་མོ་གོམ་ཁ་མགྱོགས་པས་མཁའ་རླུང་སོས་པས་ཁོ་མོ་ལྷིང་
འཇགས། རིམ་བཞིན་མི་ཚོགས་ཀྱི་ངོ་གདོང་དང་། འབག ཞབས་བྲོའི་སྟངས་སྟབས།
གློག་འོད། མཚན་ལྟོ་ཟ་བའི་རྣམ་པ། བུད་མེད་དག་གི་གྲིབ་གཟུགས་སོགས་ཞོགས་པའི་
སྨུག་པ་ཇི་བཞིན་ཁོ་མོའི་སྣང་ངོ་ལས་ཡལ། རྒྱ་གྲམ་དམར་པོའི་མགྲོན་ཁང་དུ་སླེབས་
རྗེས་ཁོ་མོ་ཐོག་སོ་གཉིས་པའི་གྱང་ལྡེབས་སུ་རི་མོ་ནེལ་ཐ་བཀལ་བའི་ཁང་པའི་ནང་
འབྱོར་བ་དང་ཉལ་ཁྲིའི་ཐོག་འགྱེལ་ནས་གཉིད་དུ་ཡུར། དགོང་དྲོའི་ཆུ་ཚོད་བཞི་པར་
སླེབས་སྐབས་དབྱི་ཝེལ་ཁོ་མོ་གཉིད་སློང་བར་འབྱོར།
ཁྱིམ་དུ་སླེབས་རྗེས་ས་རྗེས་ཧྥེ་ལི་ཞིས་ཆུ་ཚོད་ཀྱི་རྒྱབ་ངོས་ནས་ཤོག་ཛར་ཐལ་མདོག་ཅིག་
བཏོན་ཏེ་ཁོ་མོ་ལ་སྤྲད། དེའི་ཐོག་བཅད་ཁྲའི་ངོ་བཤུས་ལ་གཞིགས་ནས་ལག་བསྟར་བྱ་རྒྱུའི་ཐག་གཅོད་བྱ་རྒྱུ།
ག་རེའི་བཅད་ཁྲ་ཡིན་ནམ། དོན་དུ་ཁ་ས་གཞུང་ཡིག་ཅིག་བསྐྱལ་འོང་བ་དེ་ཁོ་མོས་
ཞིབ་ཕྲ་བལྟས་མེད། དེས་ན་ཡི་གེ་དེ་དག་མཐོང་འཕྲལ་ཁོ་མོ་རབ་ཏུ་འདྲོགས།
རྒྱལ་པོའི་བཀའ་ལུང་དང་ཁྲིམས་ཁང་གི་བཀའ་རྒྱ། ལྕམ་སྐུ་བྷོ་ཝ་རི་ནས་ཉོན་
ཅིག་ཁོ་མོས་ཡིག་ཕྲེང་ཁ་ཤས་མཆོངས་ནས་ལྟ་བའི་ཚེ།
ཆུ་ཚོད་ཉེར་བཞིའི་ནང་ཚུན་དུ་སྒྲུབ་དགོས་པ་ལས་ནར་འགྱངས་མི་ཆོག ག་རེ་
ཟེར་གྱི་ཡོད་དམ། བུན་ཆད་ཧྥ་སྒོར་བརྒྱད་སྟོང་གཙང་སྤྲོད་བྱེད་དགོས། དེའི་གཤམ་དུ་
ད་དུང་དུས་བཀག་ནང་མ་འཇལ་ཚེ། འཕྲལ་མར་བཅའ་ཁྲིམས་ཀྱི་གོ་རིམ་ལ་གཞིགས་
ནས་ཁང་གཞིས་དང་འཛིན་ཆས་སྒོ་སམ་རྒྱག་རྒྱུ་ཞེས་བྲིས་འདུག
གང་འདྲ་བྱེད་དམ། ཆུ་ཚོད་ཉེར་བཞི་ལས་མི་འདུག་པས་སང་ཉིན་དུས་བཀག་
སླེབས་པ་རེད། ཁོ་མོའི་སེམས་ལ་ཏན་ཏན་ལེ་ཧོས་སྐྲག་སྣང་སྐུལ་བ་རེད། ཁོ་པའི་ཇུས་
ངན་ཁོ་མོས་ལམ་སེང་རྟོགས་ལ། ཁོ་པས་ཁོ་མོ་ལ་གུ་ཡངས་དང་བཟོད་སྒོམ་བྱེད་དགོས་
དོན་ཡང་གསལ་པོ་ཤེས་སོང་སྙམ། དེ་ལས་ལྡོག་སྟེ་དངུལ་འབོར་ཆེན་པོ་དེ་འདྲ་ཡིན་པས་
དེ་ནི་འུད་བརྗོད་པ་མ་ཡིན་ནམ་སྙམ་ཁོ་མོ་ཅུང་བློ་བདེ།
ཁོ་མོས་ཅ་དངོས་ཉོ་བ་ལས་དངུལ་མི་སྤྲོད་པ་དང་། དངུལ་གཡར་བ་ལས་སྐྱིན་ཚབ་
མི་འཇལ་བ། གཡར་འཛིན་བྲིས་རྗེས་ནར་འགྱངས་བྱེད་པ་བཅས་སྐྱེད་ལ་སྐྱེད་རྒྱག་གིས་
སྐུ་ཞབས་ལེ་ཧོ་ལ་ཚོང་སྒོ་ཁར་བསྐྱལ་ནས་ཁོ་ལ་མ་རྩ་འབོར་ཆེན་བསགས། ད་ཆ་ཁོས་
དངུལ་དེ་དག་བླངས་ནས་མགོ་བདེ་གླགས་ཚོང་རྒྱག་རྒྱུར་རིངས་ནས་བསྡད་ཡོད་པ་ཁོ་མོས་ག་ལ་རྟོགས།
ཁོ་མོ་སྣང་མེད་ཀྱི་ཉམས་དང་བཅས་ཁོའི་ཁྱིམ་དུ་ཐོན།
ང་ལ་གནས་ཚུལ་ག་རེ་འཕྲད་མིན་ཁྱེད་རང་གིས་ཤེས་ཨེ་བྱུང་། ཀུ་རེ་དེ་འདྲ་རང་
ཆེ་དྲགས་པ་མ་རེད་དམ།
དེ་ཀུ་རེ་རྩེད་པ་མ་རེད།
འོ་ན་གང་འདྲ་བྱས་པ་རེད་དམ།
ཁོས་ངོ་གདོང་དལ་བུར་གཅུས། ལག་པ་གཉིས་བྲང་ལག་བཅས་ཏེ་ན་རེ།
ངའི་སྙིང་སྙིང་ལགས། ཁྱེད་རང་གི་སེམས་ལ་ངས་མི་ཚེ་གཅིག་རིང་བྱང་ཆུབ་
སེམས་དཔའ་བྱས་ཏེ་ཚོང་ཟོག་དང་དངུལ་སྒོ་ཁར་བསྐྱལ་ཏེ་ཐོབ་ཆ་ལེན་གྱི་མ་རེད་
བསམ་བྱུང་ངམ། ད་ཆ་ངས་བཏང་བའི་བུ་ལོན་ཡང་ཚུར་བསྡུ་རན་སོང་། དེ་ལ་མི་འཚམ་པ་ཅི་ཡོད་དམ་ཟེར།
ཁོ་མོས་སྐད་ཆེན་པོས་ངས་བུ་ལོན་མང་པོ་དེ་འདྲ་ཆད་མེད་ཅེས་བརྗོད།
ཧེན། ཁྱེད་རང་གིས་ཁས་མི་ལེན་ནམ། ཁྲིམས་ཁང་གིས་ཁྲིམས་ཐག་བཅད་པ་དང་
བཅད་ཁྲ་ཁྱབ་བསྒྲགས་བྱས་ཟིན་པ་རེད། ཁྱེད་རང་ལ་ཁྲིམས་ཁང་གི་བརྡ་ཐོ་འབྱོར་ཨེ་
བྱུང་། མ་ཟད་དེ་ནི་ངས་བྱེད་འདོད་པ་མ་ཡིན་པར་ཝེན་སེལ་གྱིས་བྱས་པ་རེད།”
འོ་ན་ཁྱེད་རང་གིས་ད་དུང་དེ་རང་རེད། ཐབས་ཤེས་གཏན་ནས་མི་འདུག
འོན་ཀྱང་ཇི་ལྟར་ནའང་གནས་ལུགས་ཕྲན་བུ་དེས་ན་ཁོ་མོས་
དེ་སྔོན་གཏན་ནས་ཤེས་མེད་ལུགས་དང་། དེ་ནི་བསམ་ཡུལ་ལས་འདས་ལུགས་སོགས་
མགོ་མཇུག་མི་མཐུད་པའི་སྐད་ཆ་མང་པོ་ཞིག་བཤད།
ལེ་ཧོ་ཡིས་ཁོ་མོ་ལ་ཟུར་ཟའི་ཉམས་དང་བཅས་གུས་འདུད་ཅིག་ཞུས་ཏེ་ན་རེ། དེ་
སུ་ལ་ཁག་དཀྲི་དགོས་སམ། ངས་གཡོག་པོ་ནག་རིལ་ཇི་བཞིན་དཀའ་ལས་ཚད་མེད་རྒྱག་
པ་དང་། ཁྱེད་རང་ནི་ཅི་དགར་ལོངས་སུ་སྤྱོད་པ་མིན་ནམ་ཟེར།
ཧེན། མི་ལ་འཕྱ་ལད་མ་རྒྱག
དེ་ལྟར་བཤད་ནའང་སྐྱོན་མེད། ཁོས་དེ་ལྟར་ལན་བཏབ།
ཁོ་མོ་གཉའ་ཞུམ་ནས་ཞུ་བ་འཐེན། ཐ་ན་ཁོ་མོའི་པདྨ་ལྟ་བུའི་ལག་པ་ཕྲ་ལ་མཛེ
དེ་ཡང་ཁོའི་པུས་མོའི་ཐོག་བཞག
ང་ལ་དེ་འདྲ་མ་བྱེད་ཅིག མིའི་སེམས་ལ་ཁྱེད་རང་གིས་ང་ལ་གཡོ་ཁྲུལ་དང་གཅམ་
གསག་ཤོད་ཀྱི་འདུག་སྙམ་སྲིད།
སྡུག་ཤི་རྒྱག་རྒྱུའི་མི་ངན་ཁྱོད་ཡིན་ན། ཁོ་མོས་སྐད་ཆེན་པོས་བཤད།
ཁོ་ན་རེ། རེད་རེད། ཁྱེད་རང་གསུངས་རྐྱང་གྱིས་ཤིག
ངས་ཁྱོད་རང་མི་གང་འདྲ་ཞིག་ཡིན་པ་ཀུན་གྱིས་ཤེས་སུ་འཇུག ངས་ངའི་ཁྱོ་བོ་
ལ་ཤོད་པར་བྱ་འགྲིག་གི་རེད། ངའི་འདིར་ཡང་ཁྱེད་རང་གི་སྐུ་ཞབས་ཁོང་ལ་སྟོན་རྒྱུའི་ཅ་ལག་
ཡོད་ཅེས་ཤོད་བཞིན་ལེ་ཧོས་ལྕགས་སྒམ་བཙན་པོའི་ནང་ལས་ཧྥ་སྒོར་ཆིག་སྟོང་བརྒྱད་
བརྒྱའི་བྱུང་འཛིན་ཞིག་བཏོན། དེ་ནི་ཝེན་སེལ་ལ་བར་དངུལ་སྤྲོད་སྐབས་ཁོ་མོས་བཞག་
པའི་གཡར་འཛིན་ཞིག་རེད།
ཁོ་ན་རེ། ཁྱེད་རང་གི་སེམས་ལ་ཡ་ང་དགོས་པའི་མི་ཇོ་བཟང
རྐུན་བུའི་བྱེད་སྟངས་ཤེས་ཀྱི་མ་རེད་བསམ་བྱུང་ངམ་ཞེས་མུ་མཐུད་བརྗོད།
ཁོ་མོ་མགོ་ལ་དབྱུག་པ་ཕོག་པ་ཇི་བཞིན་ལུས་པོར་ཤུགས་མེད་པར་རང་སར་བསྡད།
ཁོ་པ་སྒེའུ་ཁུང་དང་ཡིག་ཅོག་མདུན་དབར་ཕར་འགྲོ་ཚུར་འགྲོ་བྱེད་བཞིན་ཡང་བསྐོར་
བསྐྱར་སྐོར་གྱིས་ན་རེ།
ངས་ཁོང་ལ་བསྟན་ཆོག་ངས་ཁོང་ལ་བསྟན་ཆོག་ཟེར།
དེ་ནས་ཡང་ཁོ་མོའི་འཁྲིས་སུ་སོང་ནས་ངག་འཇམ་པོས་འདི་རྩེད་མོ་རྩེ་བ་མ་རེད།
དེ་ངས་ཤེས། འདི་མི་མཐར་བཀག་གཏོང་བ་ཡང་མ་རེད། འོན་ཀྱང་འདི་ནི་ཁྱེད་རང་གི་བུ་
ལོན་འདེད་ཐབས་འབའ་ཞིག་དེ་རེད་ཟེར།
ཨི་མ་ཡིས་སོ་སོའི་ལག་ངར་ཕུར་བཞིན་ང་དངུལ་གང་དུ་འཚོལ་བར་འགྲོ་དགོས་
རེད་དམ། ཞེས་བརྗོད།
སེམས་འཚབ་རྒྱུ་ག་རེ་འདུག་གམ། ཁྱེད་རང་ལ་གྲོགས་པོ་མང་པོ་དེ་འདྲ་ཡོད་པ་མ་རེད་དམ།
ཁོས་ཁོ་མོ་ལ་ཕུར་ཚུགས་སུ་ལྟ་བའི་ཚེ། འཇིགས་སུ་རུང་བའི་མིག་མདས་ཁོ་མོའི་དོན་
ལྔ་སྣོད་དྲུག་ལ་ལྟ་བཞིན་པ་ལྟར་དུ་སྣང་བས་ཁོ་མོ་སྐྲག་ཐག་ཆོད་ནས་དངངས་འདར་ཤོར། ངས་ས་ཡིག་བཀོད་ཆོག་
ཁྱེད་རང་གིས་ང་ལ་བཞག་པའི་ས་ཡིག་མང་ཐག་ཆོད་ཡོད།
ངས་ཅ་དངོས་བཙོང་ཆོག་ཁོས་དཔུང་པ་རོང་ཙམ་བྱས་ཏེ་ན་རེ།
འགྲིག་སོང་། ཁྱེད་རང་ལ་ཅ་དངོས་འཚོང་རྒྱུ་ལྷག་མེད།
དེ་ནས་ཁོས་སྒོའི་ཨི་ཁུང་ནས་ཚོང་ཁང་ནང་གི་མི་སྐད་བཏང་སྟེ།
ཨན་ནེ་ཏི། ཨང་བཅུ་བཞི་པའི་སྒང་ལ་རས་ཛར་གསུམ་སྦྱར་རྒྱུ་མ་བརྗེད་པ་གྱིས་ཟེར།
གཡོག་མོ་འཛུལ་ཡོང་། ཨི་མ་ཡིས་རང་ཉིད་ཕྱིར་སྐྲོད་མཁན་ཡིན་པ་ཤེས་པས “དངུལ་
ག་ཚོད་བྱུང་ན་ཁྲིམས་ལ་གཏུག་མི་དགོས་པ་ཡོང་ངམ་ཞེས་དྲིས། ད་འཕྱི་དྲགས་སོང་།”
གལ་ཏེ་ངས་ཧྥ་སྒོར་སྟོང་ཕྲག་ཁ་ཤས་སྤྲད་ན། བཞི་ཆ་གཅིག གསུམ་ཆ་གཅིག
ཐ་ན་ཆ་ཚང་སྤྲད་ན་འགྲིག་གམ།
ཨ་ཙི། འགྲིག་གི་མ་རེད། ཕན་ཐོགས་མི་འདུག
ཁོས་ཁོ་མོ་སྐས་ཀའི་ཕྱོགས་སུ་དལ་བུས་ཕུད།
སྐུ་མཁྱེན་སྐུ་ཞབས་ལེ་ཧོ་ལགས། ཉིན་འགའ་བཀའ་འགྱངས་གནང་དང་། ཁོ་མོ་ངུ་ཤོར།
འགྲིག་སོང་། མིག་ཆུ་བཏང་ཡང་གོ་མི་ཆོད།
ཁྱེད་རང་གིས་ང་མཐར་བཀག་བཏང་ནས་འགྲོ་ས་མེད་པ་བཟོ་འདོད་དམ།”
དེ་ང་ལ་ལན་པ་མེད། ཁོས་སྒོ་རྒྱག་བཞིན་དེ་ལྟར་བརྗོད།
བདུན། ཉིན་གཉིས་པར་ལག་བསྟར་དཔོན་སྐུ་ཞབས་ཧ་ལེང་གིས་དཔང་མི་གཉིས་འཁྲིད་
དེ་སྒོ་སམ་རྒྱག་བྱའི་ཅ་དངོས་ཐོ་འགོད་སྐབས་ཨི་མ་ཡིས་སྡུག་རུས་ཆེན་པོས་ཡོད་ཚད་བཟོད་སྒོམ་བྱས།
ཁོང་ཚོས་བྷོ་ཝ་རིའི་སྨན་བཅོས་སྒོ་བསྟེན་ཁང་ནས་འགོ་བཙུགས་ཏེ་དངོས་ཐོ་བཀོད།
རུས་སྒྲོམ་རིག་པའི་ཀ་ལིའི་བཟོ་དབྱིབས་དེ་ནི་ལས་རིགས་ལ་མཁོ་བར་རྩིས་ནས་དངོས་
ཐོར་མ་བཀོད། འོན་ཀྱང་གསོལ་ཐབ་ནང་གི་ཐ་བག ཁོག་མ། རྐུབ་སྟེགས། ལཱ་སྒྲོན་སྟེགས་
བུ་བཅས་རེ་རེ་བཞིན་ཐོ་བཀོད། ཁོ་མོའི་གཟིམ་ཆུང་ནང་གི་བང་ཁྲིའི་སྟེང་གི་སྒྲིག་ཆས
ཆུང་ཆུང་དང་བཅས་པ་ཐོ་བཀོད། ཁོ་མོའི་ཕྱུ་པ་དང་། ཉལ་ཁྲིའི་སྟེང་གི་ཅ་དངོས། ནང་
འཇམ། ངོ་ཤེལ་མདུན་གྱི་ཅ་དངོས་སོགས་ཡོད་ཚད་དང་། ཐ་ན་མི་གཞན་ལ་སྟོན་དུ་མི་
རུང་བའི་ཁུག་ཀྱོག་ཙམ་ཡང་མི་གསུམ་པོ་དེའི་མདུན་དུ་རོ་བཀྲ་གཤག་ལས་བྱེད་པ་
བཞིན་ཡོངས་རྫོགས་བཤམས།
སྐུ་ཞབས་ཧ་ལེང་ནི་སྟོད་གོས་ནག་པོ་དམ་པོ་ཞིག་གྱོན་པ་དེའི་ཐེབ་ཆི་ཚང་མ་བརྒྱབ།
གོང་དཀྲིས་དཀར་པོ་དཀྲིས། ཉ་དཀྲིས་དམ་པར་བཅིངས།
“ལྕམ་ཆུང་སྐུ་ཞབས། བལྟས་ན་ཨེ་འགྲིག” ཅེས་ཡང་ཡང་འདྲི་བར་བྱེད།
“དེ་འདྲའི་ཡག་པ་ལ་ཨང་། ཧ་ཅང་མཛེས་པོ་འདུག” ཅེས་བསྔགས་བརྗོད་ཡང་ཡང་བྱས།
དེ་ནས་ཁོས་ལག་པ་གཡོན་དུ་འཁྱེར་བའི་གླང་རའི་སྣག་བུམ་ལས་སྣག་ཚ་སྤོགས་ཏེ་
མུ་མཐུད་དངོས་ཐོ་བཀོད།
ཁོང་ཚོས་ཤོད་ཁང་གི་ཅ་དངོས་གཙང་བཤེར་གྲུབ་རྗེས་སྟེང་ཁང་དུ་བསྐྱོད།
ཡིག་ཅོག་ཅིག་གི་ནང་ཁོ་མོས་རུ་ཏོ་དྷཱའི་འཕྲིན་ཡིག་སྦས་ཡོད་ཀྱང་ཤུར་ལྕོག་གི་སྒོ་
མ་ཕྱེ་ཀ་མེད་ལགས།
ཨ་ལས། འཕྲིན་ཡིག་རེད་འདུག སྐུ་ཞབས་ཧ་ལེང་གིས་འཛུམ་དམུལ་ཙམ་གྱིས་
སྨྲས་པ་དང་འོན་ཀྱང་སྔོག་ཙམ་བྱེད་དུ་འཇུག་རོགས་གནང་། སྒམ་ཆུང་ནང་དུ་ག་རེ་
ཡོད་མིན་ལྟ་དགོས་ཟེར།
ཁོས་ཡིག་ཤོག་དེ་དག་ཐུར་དུ་གཟར་ནས་རྡབ་རྡབ་གཏོང་ཚུལ་ནི་དེ་དག་ཁྲོད་ནས་
གསེར་རྡོག་རྡོག་ཅིག་འཚོལ་བཞིན་པ་ལྟར་དུ་སྣང་།
ཁོ་པའི་རྩུབ་ཤས་ཅན་གྱི་ལག་པ་ཆེན་པོའི་འབུ་དམར་འདྲ་བའི་མཛུབ་མོ་ཉ་རེ་ཉོ་རེ་
དེས་སྔོན་ཆད་ཁོ་མོའི་སེམས་པ་ལང་ལོང་དུ་གཡོས་མྱོང་བའི་འཕྲིན་ཡིག་དེ་དག་ལ་འཇུ་
བ་མཐོང་སྐབས་ཁོ་མོ་ཁོང་ཁྲོ་ལངས།
ཁོ་པ་ཚོ་འགྲོ་ཉན་ཙམ་བྱུང་། ད་ལྟ་སྒོ་ཕྱིར་བྷོ་ཝ་རི་ཡོང་མིན་སོ་བལྟ་བར་བཏང་
བའི་ཧྥེ་ལི་ཞི་ཁང་པའི་ནང་འཛུལ་ཡོང་། ཁོ་གཉིས་ཀྱིས་བྲེལ་བྲེལ་འཚུབ་འཚུབ་ངང་ཅ་
དངོས་སྲུང་མཁན་དེ་ཐོག་ཁང་དུ་སྐུང་། ཁོས་ཀྱང་ཕྱིར་མི་ཐོན་པའི་ཁས་བླངས།
དགོང་མོར་ཆ་ལི་སེམས་ནད་ཆེན་པོ་ཞིག་གིས་ཟིན་པ་ལྟར་དུ་སྣང་བས་ཨི་མ་སེམས་
ཁྲལ་ལངས་ནས་ལྐོག་ཏུ་ཁོ་ལ་བལྟ་བའི་ཚེ། ཁོའི་ངོ་གདོང་ཐོག་གི་གཉེར་རིས་དེ་དག་
ཀྱང་ཁོ་མོ་ལ་ཞུ་གཏུགས་བྱེད་པ་ལྟར་དུ་སྣང་། དེ་ནས་ཁོ་མོའི་མིག་བལྟ་ཕྱོགས་རྒྱ་ནག་
ནས་ཐོན་པའི་སྒོ་བཀག་གི་རྒྱབ་ཏུ་ཡོད་པའི་དྲོད་ཐབ་སྟེགས་བུ་དང་། ཁྲ་ཡོལ་ཆེན་པོ།
སྒྲོམ་ལྡན་རྐུབ་སྟེགས་སོགས་ཁོ་མོའི་འཚོ་བའི་ནང་གི་གདུང་བ་ཅུང་ཟད་སེལ་མྱོང་བའི་
ཅ་དངོས་དེ་དག་ཐོག་འཕོས་ནས་མྱུལ། དེའི་ཚེ་ཁོ་མོའི་སེམས་ནང་གནོང་འགྱོད་ཅིག་
གམ་ཡང་ན་བློ་ཕམ་དང་ཁོང་ཁྲོ་སྤེལ་མ་ཞིག་སྐྱེས། གནོང་འགྱོད་དེ་རིགས་ཀྱིས་ཁོ་མོའི་
སྤྲོ་སེམས་ཡལ་མེད་པར་དེ་བས་ཤུགས་ཆེ་རུ་སོང་། ཆ་ལི་ཡི་རྐང་པ་མེ་ཤིང་བླུག་སྣོད་ཐོག་
བཞག་ནས་ཁ་ཁུ་སིམ་པོས་གོ་ཡོག་གིས་མེ་རྡལ་བཞིན་མཆིས།
ཅ་དངོས་སྲུང་མཁན་མི་དེ་བཟོད་མི་ཐུབ་པས་སྐབས་འགར་འགུལ་སྐྱོད་ཀྱི་སྒྲ་ཐོན་
པས་ཆ་ལིས། སྒང་དུ་སུ་ཡོད་དམ་ཞེས་དྲིས།
སུ་ཡང་ཡོད་མ་རེད། དེ་ནི་ཐོག་ཁང་གི་སྒེའུ་ཁུང་བརྒྱབ་མེད་པས་ལྷགས་པས་
བརྡབ་པའི་སྒྲ་རེད། ཁོ་མོས་དེ་ལྟར་སྨྲས།
ཉིན་གཉིས་པ་ནི་རེས་གཟའ་ཉི་མ་ཡིན་པས་ཁོ་མོ་རུ་ཨང་དུ་སོང་ནས་བུན་བདག་
མིང་ཤེས་ཚད་བཙལ། འོན་ཀྱང་ཁོང་ཚོ་ལ་ལ་གྲོང་གསེབ་ཏུ་སོང་བ་དང་ལ་ལ་ཕྱི་ལ་སོང་
ནས་བསྡད་མེད། འོན་ཀྱང་ཁོ་མོ་ཡིད་ཐང་མ་ཆད་པར་གང་སར་འཚོལ་བར་སོང་བས་ཁ་
ཤས་རྙེད། ཁོང་ཚོའི་ས་ནས་དངུལ་སྐྱི་ཐབས་ཀྱིས་ཞུ་བ་ཇི་ཙམ་འཐེན་པ་དང་ཁས་ལེན་
ཇི་ལྟར་བྱས་ནའང་ལ་ལས་ཁྲེལ་བགད་དགོད་པ་ལས་དངུལ་སྐྱི་མཁན་མ་བྱུང་།
ཆུ་ཚོད་གཉིས་པ་ཟིན་སྐབས་ལེ་ཨོན་གྱི་སར་སོང་ནས་ཁོ་པའི་སྒོ་བརྡུངས། སྔོན་ལ་
སྒོ་ཕྱེ་མཁན་མ་བྱུང་། མཐར་ཁོ་ཕྱིར་ཐོན་བྱུང་།
ག་རེ་བྱེད་པར་ཡོང་ངམ།
ཁྱེད་རང་ལ་སུན་པོ་བཟོས་པ་མིན་ནམ། མ་རེད་མ་རེད། འོན་ཀྱང
གནས་ཚང་གིས་འདི་གར་བུད་མེད་ཡོང་བར་ཡི་མི་རངས་པ་བྱེད་ལུགས་བརྗོད།
ང་ལ་དོན་དག་ཅིག་ཤོད་རྒྱུ་ཡོད།
ཁོས་ལྡེ་མིག་བཏོན་ནས་སྒོ་ཕྱེ་རྩིས་བྱས་པར་ཁོ་མོས་བཀག་འགོག་བྱས།
ཨུན། མ་རེད། ངེད་གཉིས་ཀྱི་ཕ་གིར་འགྲོ་དང་།
དེ་ནས་ཁོ་གཉིས་པུ་ལུ་ཎི་མགྲོན་ཁང་དུ་ཡོད་པའི་ཁོ་གཉིས་ཀྱི་ཁང་པའི་ནང་འཛུལ།
ཁང་པའི་ནང་འཛུལ་འཕྲལ་ཁོ་མོས་ཆུ་དཀར་ཡོལ་ཆེན་པོ་གང་བཏུང་། ཁོ་མོའི་
བཞིན་ལས་ཐལ་མདོག་ཐོན། ཁོ་མོ་ན་རེ།
ལེ་ཨོན། ངས་ཁྱེད་རང་ལ་རེ་བ་ཞུ་རྒྱུ་ཡོད།
ཁོ་མོས་ཁོའི་ལག་པ་གཉིས་ནས་བཟུང་སྟེ་དཀྲུག་དཀྲུག་གཏོང་བཞིན་ན་རེ།
ཁྱེད་རང་ཉོན་ཨང་། ང་ལ་ཧྥ་སྒོར་བརྒྱད་སྟོང་དགོས་ཀྱི་འདུག་ཁྱེད་རང་སྨྱོ་འདུག་གམ། ད་ལྟ་སྨྱོ་མི་འདུག
ཁོ་མོས་ཅ་དངོས་སྒོ་སམ་འཐེན་པའི་སྐོར་དང་། ད་ཆ་ཐབས་ཤེས་གཏན་ནས་མེད་
ལུགས། ཆ་ལིས་ད་ལྟ་ཅི་ཡང་མི་ཤེས་ལུགས། སྒྱུག་མོས་མོ་ལ་སྡང་པོ་བྱེད་ལུགས། ཡབ་
ཆེན་ལུ་ཨའོ་ལའང་ཐབས་ཤེས་མེད་པས་ཁོ་ལ་རེ་བ་མ་ཞུ་ཀ་མེད་བྱུང་ལུགས་བཅས་
བཤད་པ་དང་། ལེ་ཨོན་ནས་ཐབས་ལ་རེ་འཚོལ་གྱིས་འཕྲལ་དུ་མཁོ་བའི་དངུལ་དེ་དག་
འབྱོར་ཐབས་གྱིས་དང་ཟེར།
དེ་འདྲ་གང་འདྲ་ཟེ། ཀླད་འདར་ར་རང་རེད་ཅེས་ཁོ་མོས་སྐད་བརྒྱབ།
ཁོས་རླུང་སྟོན་བཞིན་དེ་འདྲ་འུད་ཆེ་ཐག་ཆོད་པ་མ་རེད་དམ། གསེར་སྒོར་ཆིག་
སྟོང་ཙམ་གྱིས་མི་འདུམ་པ་མི་སྲིད་ཅེས་བཤད།
དེ་ལྟར་ན་དེ་བས་ཐབས་འཚོལ་བྱེད་དགོས་ཤིང་། ཁོས་ཧྥ་སྒོར་སུམ་སྟོང་ཐབས་
འཚོལ་མི་ཐུབ་པ་མི་སྲིད། དེའི་ཁར་ཁོ་མོའི་ཁག་ཐེག་ལེ་ཨོན་གྱིས་བྱས་ཆོག་ཨང་།
མགྱོགས་པོ་སོང་ནས་ལྟ་ཚོད་ལྟོས་དང་། དངུལ་མེད་ན་མི་འགྲིག མགྱོགས་པོ་
གྱིས་ཨོང་གོ ལྟ་ཚོད་ལྟོས་དང་། ལྟ་ཚོད་ལྟོས་དང་། ངས་བྱམས་པོ་བྱས་ཆོག”
ཁོ་པ་ཕྱིར་ཐོན། ཆུ་ཚོད་གཅིག་གི་རྗེས་ལ་གཞི་ནས་ལོག་སླེབས། ངོ་གདོང་གློད་
བཞིན་དུ་ངས་མི་གསུམ་བཙལ་བ་ཡིན། ཐབས་ཤེས་མི་འདུག་ཟེར།
དེ་རྗེས་ཁོ་གཉིས་དྲོད་ཐབ་ཀྱི་སྣེ་གཉིས་སུ་གཅིག་གི་གདོང་ལ་གཅིག་གིས་ལྟ་བཞིན་
ཁ་མི་གྲག་པར་གནས། ཨི་མ་ཡིས་དཔུང་པ་རོང་ཙམ་དང་རྐང་པ་ས་ལ་རྡབ་བཞིན་སྐད་ཤུགས་ཆུང་ངུས།
གལ་ཏེ་ང་འདྲ་ཞིག་ཁྱེད་རང་ཡིན་ན་ངས་དངུལ་ཐབས་འཚོལ་ཐུབ་ངེས་རེད་ཟེར།
གང་དུ་འཚོལ་བར་འགྲོ་འམ།
ཁྱོད་རང་གི་གཞུང་ལས་ཁང་དུ་སོང་།
དེ་ལྟར་སྨྲ་བཞིན་ཁོ་ལ་བལྟས།
ཁོ་མོའི་འདྲེན་བྱེད་གཉིས་ལས་ལྷ་འདྲེ་གང་ལའང་མི་འཇིགས་པའི་འོད་འཚེར་
ཞིང་གོང་འོག་མིག་ལྤགས་ཇེ་ཉེར་སོང་བའི་གཟིམ་བུའི་མིག་གིས་ཁོ་ལ་ལྟ་བའི་ཚུལ་ནི་
དྲན་སྐུལ་དང་འཁྲུག་སློང་གི་ཉམས་དང་ལྡན། བུད་མེད་དེས་ཁ་ནས་མངོན་སུམ་མཛེམ་
མེད་ཀྱིས་མ་སྨྲས་ཀྱང་ཁོ་མོའི་རེ་བ་ནི་ཁོ་པར་ཉེས་པ་གསོག་ཏུ་འཇུག་བཞིན་པ་ཁོས་
གསལ་པོ་ཤེས། ཁོ་མོའི་སྐུལ་སློང་གིས་ཁོ་པ་ཨར་མི་བརྟེན་པར་འགྱུར་དོགས་སེམས་ཁྲལ་
ལངས། ཁོ་སྐྲག་ཐག་ཆོད། ཁོ་མོས་སྐད་ཆ་གསལ་པོ་མ་སྨྲས་གོང་ཁོས་དཔྲལ་བར་ཐལ་
ལྕག་གཞུ་བཞིན་སྐད་ཆེན་པོས། མུ་ལེར་ཁོང་དོ་ནུབ་ལོག་སླེབས་ཀྱི་རེད། ཁོང་གིས་ཏན་
ཏན་རོགས་རམ་བྱེད་ངེས་རེད་མི་དེ་ནི་ཚོང་པ་ཕྱུག་པོ་ཞིག་གི་བུ་ཕྲུག་ཡིན་པ་དང་ཁོའི་
གྲོགས་པོ་རེད་ངས་སང་ཉིན་དངུལ་སྐྱེལ་བར་ཡོང་ཆོག་ཅེས་བཤད།
སྐད་ཆ་དེ་གོ་རྗེས་ཨི་མ་ལ་ཁོས་བསམ་པ་ལྟར་གྱི་སྤྲོ་སྣང་མ་བྱུང་། ཁོས་སྐྱག་རྫུན་ཤོད་
ཀྱི་འདུག་བསམ་པ་མིན་ནམ་སྙམ་ནས་ཁོ་ངོ་གདོང་དམར་པོར་གྱུར།
འོན་ཀྱང་། སྙིང་སྡུག་མ། གལ་སྲིད་ཆུ་ཚོད་གསུམ་པ་གོང་ལ་ང་མ་སླེབས་ན་མུ་
མཐུད་མ་སྒུག ང་འགྲོ་ཡི་ཡིན། དགོངས་པ་མ་ཚོམ། རྗེས་སུ་མཇལ་ཡོང་།”
ཁོས་ཁོ་མོ་ལ་ལག་པ་གཏོང་སྐབས་སྤྲོ་སྣང་གང་ཡང་མེད་པའི་སྣང་བ་བྱུང་། ཨི་མ་
རབ་ཏུ་ངལ་བས་སྤྲོ་སྣང་སྟོན་པའི་སེམས་ཤུགས་ཡལ་ཟིན།
ཆུ་ཚོད་བཞི་པ་ཟིན་པའི་དྲིལ་བརྡ་གྲག ཁོ་མོ་ཡར་ལངས་ཏེ་ཡུང་གྲོང་ཕྱོགས་སུ་བཞུད།
ད་ནི་བེམ་པོ་ཞིག་དང་འདྲ་བར་གོམས་གཤིས་ཀྱི་བཀོད་པར་ཉན་པ་ཙམ་ལས་མ་འདས།
དེ་ཉིན་ནམ་མཁའ་གཡའ་དག དེ་ནི་ཟླ་བ་གསུམ་པའི་ནམ་མཁའ་གཡའ་དག་ལ་
གྲང་ངར་ཆེ་བའི་ཉིན་ཞིག་ཡིན་ཞིང་། ཉི་འོད་རབ་ཏུ་བཀྲ་བས་ནམ་མཁའ་ཡང་སྐྱ་ཐལ་
ཐལ་དུ་སྣང་། རུ་ཨང་གི་སྐྱེ་བོ་ཚོ་གཟའ་མཇུག་གི་གཟབ་སྤྲོས་སྤྲས་ནས་སྐྱིད་སྣང་དང་
བཅས་ཁྲོམ་གཞུང་དུ་འཆམ་འཆམ་བྱེད་བཞིན་མཆིས། ཁོ་མོ་ཡེ་ཤུའི་མཆོད་ཁང་གི་ཐང་
ཆེན་ཐོག་སླེབས། དགོང་དྲོའི་སྨོན་ལམ་བཏོན་ཟིན་མ་ཐག་ཡིན་པས། མི་ཚོགས་གཞུ་
དབྱིབས་སྒོ་གསུམ་སྒྲིག་གི་ནང་ནས་ཕྱིར་དོན་བཞིན་པ་ནི་གཙང་ཆུ་ཟམ་སྒོར་གསུམ་
གྱི་འོག་ནས་བཞུར་དང་མཚུངས། སྒོ་སྲུང་བ་གཞུ་དབྱིབས་སྒོའི་དབར་དུ་ལངས་ནས་
འགུལ་ཙམ་ཡང་མི་བྱེད་པའི་ཚུལ་ནི་ཆུ་ཆེན་ཁྲོད་ཀྱི་ཟམ་སྟེགས་ཤིག་དང་མཚུངས།
དེས་ན་ཁོ་མོས་བརྗེད་པར་དཀའ་བའི་ཉིན་དེ་ཡིད་ལ་འཁོར། དེ་ཉིན་ཁོ་མོ་སེམས་
པ་ལྷག་པར་འཚབ་ནའང་རེ་བས་ཡོངས་སུ་གང་། མཆོད་ཁང་གི་ཁྱམས་རིང་ནང་འཛུལ་
བའི་ཚེ་ཁྱམས་ཧ་ཅང་རིང་ཡང་མཐའ་ཡོད་མོད། འོན་ཀྱང་ཁོ་མོའི་བརྩེ་དུང་ནི་ཡངས་
ཤིང་རྒྱ་ཆེ་བའི་མཆོད་ཁང་ལས་ཀྱང་ཆེ་ལ་ཟབ། ཁོ་མོ་མུ་མཐུད་མདུན་དུ་སྐྱོད་སྐབས་
མཆི་མའི་ཐིགས་ཕྲེང་རང་དབང་མེད་པར་ཁོ་མོའི་ངོ་ཁེབས་སེང་རས་ཐོག་ཏུ་ལྷུང་། ཁོ་
མོ་མགོ་ཡུ་འཁོར་ལ་འདྲེན་བྱེད་རབ་རིབ་ཏུ་གྱུར་ནས་འཁྱར་འཁྱོར་ངང་ཧ་ལམ་འགྱེལ་གྲབས་བྱས།
“ཟོན་གྱིས་ཤིག” ཤིང་རྟ་འཁོར་ལོ་ཞིག་གི་སྒོའི་ནང་ལས་དེ་ལྟར་འབོད།
ཁོ་མོ་འགྲོ་མཚམས་བཞག་སྟེ་འཁོར་ལོ་གཉིས་ལྡན་གྱི་ཤིང་རྟ་འཁོར་ལོ་དེ་འགྲོ་རུ་བཅུག
སྐྱུང་ཀ་ལྟར་གནག་པའི་རྟ་ཝ་ལ་ཞིག་གིས་འདྲུད་པའི་ཤིང་རྟ་འཁོར་ལོའི་ནང་སྡོད་
མཁན་དེ་ནི་ཨོག་དཀར་པགས་པའི་ཕྱི་གོས་གྱོན་པའི་སྐུ་ངོ་ཞིག་ལགས། མི་དེ་མཐོང་མྱོང་
མྱོང་ཞིག་བྱུང་བས་སུ་ཡིན་ནམ་སྙམ་མུར་འཁོར་ལོ་བཞུད་ཟིན།
ཨ་ལས། ཁོང་མ་རེད་དམ། སྒེར་པའི་སྐུ་ངོ་། ཁོ་མོ་ཁ་ཕྱིར་བསློགས་ནས་བལྟ་བའི་
ཚེ་ཁྲོམ་ལམ་དུ་མི་རིག་རྒྱུ་མི་འདུག ཁོ་མོ་སེམས་པ་ལྷག་པར་སྐྱོ་ཞིང་སྡུག་ནས་ཧ་ལམ་
འགྱེལ་ལ་ཉེ་བས་གང་མགྱོགས་གྱང་ཞིག་ལ་བསྙེས།
ཡུད་ཙམ་སོང་རྗེས་ཁོ་མོའི་སེམས་ལ་ཕལ་ཆེར་མི་དེ་ནོར་ཤས་ཆེ་སྙམ། ཡུད་ཙམ་
ཞིག་རིང་ཅི་ཡང་གསལ་པོ་མ་བྱུང་། ཕྱི་ངོས་ཀྱི་འཇིག་རྟེན་དང་ནང་སེམས་ཀྱི་འཇིག་རྟེན་
གང་ཐད་ནས་ད་ཆ་ཁོ་མོ་སྔར་གྱི་དེ་མ་ཡིན་ཏེ། ཁོ་མོ་རྣམ་ཤེས་བོར་བའི་བེམ་པོ་ལྟར་དུ་
གྱུར་ནས་ཧ་ལམ་གཏིང་མི་དཔོག་པའི་གཅོང་རོང་ཟབ་མོ་ཞིག་ཏུ་ལྷུང་གྲབས་ཡོད་པ་ལྟར་
གྱི་སྣང་བ་བྱུང་། རྒྱ་གྲམ་དམར་པོ་མགྲོན་ཁང་དུ་འབྱོར་སྐབས། སེམས་བཟང་ཅན་གྱི་སྐུ་
ཞབས་ཧའོ་མེ་ཁུག་རྟ་ལན་པར་གྱི་འགྲུལ་སྐྱེལ་ཤིང་རྟ་འཁོར་ལོའི་འགྲམ་དུ་སྨན་སྒམ་ཆེན་
པོ་ཞིག་འཁོར་ལོའི་ནང་སྡོགས་བཞིན་པ་དང་ཐུག་པས་ཁོ་མོ་ཚད་ལས་འདས་པའི་དགའ་
བ་སྐྱེས། ཁོང་གི་ལག་པར་ལྕགས་ལམ་བཟོ་པས་དགའ་པོ་བྱེད་པའི་མན་པའོ་བག་ལེབ་
དྲུག་ལག་རས་ལ་སྒྲིལ་ཏེ་འཁྱེར་ཡོད་པ་དེ་ནི་ཁོང་གི་ལྕམ་སྐུ་ཞབས་ལ་ཉོས་པ་རེད།
ཨ་ཅག་ཧའོ་མེ་ཁོང་མི་མགོ་འདྲ་བའི་བག་ལེབ་མཐུག་རྐྱལ་དེ་ལ་ཧ་ཅང་དགའ་པོ་
ཡོད་ཅིང་། སྨྱུང་གནས་གྲོལ་རྗེས་མི་ཚོས་ཚྭ་ལྡན་བ་མར་བྱུག་སྟེ་ཟ་ཡི་ཡོད། དེ་ནི་ཀེ་ཐེ་
བའི་ཤུལ་ལུས་ཟ་ཆས་འབའ་ཞིག་ཡིན། ཕལ་ཆེར་རྒྱ་གྲམ་དམག་དཔུང་གིས་ཤར་འདུལ་
བྱེད་སྐབས་ནས་ཡོད་བཟོ་མཆིས། དེ་དུས་གཟུགས་སྟོབས་ཆེ་ལ་དཔའ་ངར་ལྡན་པའི་ནོ་
མན་ཏེའི་སྐྱེ་བོ་ཚོས་དམར་སེར་གྱི་འོད་འཕྲོ་བའི་མེ་དཔུང་གི་འགྲམ་དུ་གསོལ་ལྕོག་ཐོག་
བཤམས་པའི་ཤ་དང་ཆང་གི་ཁྲོད་དུ་བཞག་པའི་མི་མགོ་འདྲ་བའི་བག་ལེབ་དེ་དག་མཐོང་
སྐབས་ཧ་ལམ་ཆོས་ལུགས་གྲུབ་མཐའ་མི་འདྲ་བའི་དད་ལྡན་པ་ཚོའི་མགོ་བོ་ཡིན་པ་ལྟར་
ཧབ་ཟ་བྱེད། སྨན་གཉེར་དཀའ་བཅུ་པའི་ལྕམ་སྐུ་སོ་ཡག་པོ་མེད་ནའང་སྐབས་དེའི་མི་
ཚོ་དང་འདྲ་བར་ཧབ་ཟ་བྱེད་རྒྱུར་མོས། དེས་ན་སྐུ་ཞབས་ཧའོ་མེ་གྲོང་ཁྱེར་ནང་འགྲོ་རིམ་
བཞིན་མ་ས་ཁེ་ཁྲོམ་གཞུང་གི་མན་པའོ་བག་ལེབ་ཚོང་ཁང་ཆེ་མོ་ནས་ཁོ་མོ་ལ་ཁ་ཤས་རེ་ཉོ་རྒྱུ་མི་བརྗེད་པ་བྱེད།
ཨ་ཙི། ཁྱེད་རང་ཡང་སླེབས་ཡོད་དམ། དགའ་པོ་ཞེ་དྲག་བྱུང་ཞེས་ཤོད་བཞིན་
ལག་པ་བརྐྱངས་ཏེ་ཁོ་མོ་ཤིང་རྟ་འཁོར་ལོའི་སྒང་དུ་སྐྱོར།
དེ་ནས་ཁོས་བག་ལེབ་འཁོར་ལོའི་ཐོག་གི་ཐེལ་ཐག་ལ་བསྐོན། ཞྭ་མོ་མ་གྱོན། ལག་པ་
བྲང་ལག་བཅས། མནོ་བསམ་གཏོང་བཞིན་པའི་ཚུལ་ནི་ན་ཕོ་ལུནདང་ཡང་འདྲ།
དམུས་ལོང་དེ་ལམ་བར་གྱི་རི་འདབས་སུ་ཐོན་སྐབས་ཨོ་མུས “ང་ཡ་མཚན་སྐྱེ་ཡི་
འདུག སྲིད་གཞུང་གིས་ཉེས་གསོག་གི་བྱ་བ་དེ་འདྲ་ལ་ཇུས་གཏོགས་མི་བྱེད་པ་དཔེ་མི་སྲིད།
ཤི་རྒྱུ་མེད་པའི་མི་དེ་རིགས་འཛིན་བཟུང་གིས་ངལ་རྩོལ་སྒྱུར་བཀོད་ལ་གཏོང་དགོས་རེད།
དྲང་པོ་བཤད་ན་ང་ཚོའི་སྤྱི་ཚོགས་ཡར་ཐོན་རུས་སྦལ་ལས་ཀྱང་འགོར། ང་ཚོ་སྔར་བཞིན་
ཀླ་ཀློའི་དུས་སྐབས་ཀྱི་སྤྱི་ཚོགས་ནང་འཚོ་བཞིན་ཡོད” ཅེས་སྐད་ཅོར་བརྒྱབ།
དམུས་ལོང་དེས་ཁོ་པའི་ཞྭ་མོ་གཡུག་གཡུག་བྱེད་བཞིན་ཤིང་རྟ་འཁོར་ལོའི་སྒོ་འགྲམ་
དུ་ཡོང་ནས་སློང་མོ་བྱེད་ཅིང་། ཁོ་ནི་ཧ་ལམ་འཁོར་ལོའི་སྒོ་དང་སྒེའུ་ཁུང་ནས་འཛར་
བའི་རས་འཛར་ཞིག་ལྟར་སྣང་།
སྨན་གཉེར་དཀའ་བཅུ་པ་ན་རེ། ལྟོས་དང་། ཁོའི་ན་ཚ་ནི་རྨེན་བུའི་འདུས་འདྲིལ་གཅོང་ནད་རེད།”
ཡ་ང་དགོས་པའི་མི་དེ་ཁོས་སྔ་ས་ནས་ངོ་ཤེས་ཀྱི་ཡོད་ཀྱང་ཧ་ལམ་དེ་རིང་གཞི་ནས་
མཐོང་བ་ཇི་བཞིན་སྐད་ཆུང་ངུས་མིག་སྐྱི། རབ་རིབ་ཀྱི་མིག་སྐྱི། འབྲས་སྐྱི། ངོ་
དབྱིབས་སོགས་ཐ་སྙད་འཆད། དེ་རྗེས་བྱམས་སེམས་ཅན་གྱི་ཕ་རྒན་ཞིག་ལྟར་ཁོ་ལ་ན་རེ།
གྲོགས་པོ་ལགས། ཁྱོད་རང་ལ་ནད་སྡུག་པོ་འདི་ཕོག་ནས་ཡུན་རིང་པོ་ཞིག་ཨེ་
སོང་། ངས་བྱས་ན་ཁྱོད་རང་ཆང་ཁང་ནང་ར་བཟི་ཤོད་པར་འགྲོ་མི་རུང་བར་བཟའ་བཏུང་
ལ་ཡིད་གཟབ་གྱིས་ལགས་ཟེར།
ཁོས་དམུས་ལོང་ལ་ཟས་བཟང་པོ་དང་ཨ་རག་ལེགས་པོ་འཐུང་དགོས་ལུགས་ཁ་ཏ་བྱས།
དམུས་ལོང་ནི་སྔར་བཞིན་སོ་སོའི་གཞས་གཏོང་བཞིན་ཡོད་པས་གླེན་པ་གླེན་རྐྱང་
ཞིག་ཏུ་སྣང་། མཐར་སྐུ་ཞབས་ཧའོ་མེ་ཡིས་དངུལ་ཁུག་ཁ་ཕྱེ།
ཡ། འདི་ན་སུའུ་གཅིག(ཧྥ་སྒོར་གཅིག་ལ་སུའུ་ཉི་ཤུ་ཡོད) སུའུ་ཕྱེད་ཀ་སློག་ཤོག
ངས་བཤད་པའི་ཁ་ལ་ཉོན་དང་། ཁྱོད་རང་གི་ནད་གཞི་དྲག་སྐྱེད་ཡོང་ཐུབ་ཟེར།
དབྱི་ཝེལ་གྱིས་འཛེམ་ཟོལ་མེད་པར་ཁོའི་སྐད་ཆ་ལ་ཡིད་ཆེས་མེད་ལུགས་བཤད། སྨན་
གཉེར་དཀའ་བཅུ་པས་གལ་སྲིད་ཁོས་བཟོས་པའི་གཉན་འཇོམས་ཀོ་ཡོལ་བསྟེན་ན་ནད་
གཞི་བཅོས་ཐུབ་པའི་ཁས་ལེན་བྱས་པ་དང་ད་དུང་ཁོ་རང་སོ་སོའི་སྡོད་གནས་ཁ་བྱང་བཞག
ཚལ་ཁྲོམ་ཉེ་འགྲམ་གྱི་སྐུ་ཞབས་ཧའོ་མེ་རྩད་བཅད་ན་འགྲིག ཧ་ལམ་ཚང་མས་ཤེས་ཀྱི་རེད།
དབྱི་ཝེལ་ན་རེ། འགྲིག་སོང་། ཆོ་མེད་པའི་སྐད་ཆ་མ་ཤོད། ཁྱེད་རང་གིས་ང་ཚོ་ལ་
ཟློས་གར་འཁྲབ་ཀྱིན་ཡོད་དམ།
དམུས་ལོང་ས་མཐིལ་དུ་ཙོག གདོང་པ་གནམ་ལ་གཏད། སྔོ་ནག་ཏུ་གྱུར་པའི་མིག་
རིལ་ཕར་ཧྲིག་ཚུར་ཧྲིག་དང་། ལྕེ་ལེབ་བསྣར། ལག་པ་གཉིས་ཀྱིས་གྲོད་པ་ཕུར་བའི་ཚེ་ཁ་
ནས་སྒྲེགས་པ་བརྒྱབ། ཨི་མ་ཞེ་མེར་ལྡང་བས་ངོ་གདོང་གཅུས་པ་དང་ཧྥ་སྒོར་ལྔ་ལོར་ཞིག་
ཁོ་ལ་དབྱུགས། དེ་ནི་ཁོ་མོའི་རྒྱུ་ནོར་ཡོངས་རྫོགས་ཡིན་པས་དབྱུགས་ཟིན་རྗེས་ཡིད་ལ་བདེ་སྣང་འཆར།
ཤིང་རྟ་འཁོར་ལོ་མུ་མཐུད་སྐྱོད། གློ་བུར་དུ་སྐུ་ཞབས་ཨོ་མུས་སྒེའུ་ཁུང་ནང་ལས་མགོ་
བོ་ཕྱི་ལ་བཏོན་ཏེ་དམུས་ལོང་ལ་གཏད་དེ “ཕིང་རྩམ་མ་བཟའ། འོ་བཟོས་ཟ་ཆས་ཀྱང་མ་
བཟའ། བལ་བསླས་སྦ་ལན་ཤ་ལ་སྦྱར་ཏེ་གྱོན། ཤུག་འབྲུའི་དུ་བ་ནད་ཡོད་སར་བདུགས་
ཤིག་ཅེས་སྐད་བརྒྱབ།
རྒྱུས་མངའ་ཡོད་པའི་ཡུལ་ལྗོངས་དག་དལ་བ་དལ་བུས་རྒྱབ་ཏུ་ཡོལ་འགྲོ་བ་དང་
བསྟུན་ནས་ཨི་མའི་མིག་སྔའི་སེམས་ངལ་རིམ་པས་བརྗེད། བཟོད་པར་དཀའ་བའི་ངལ་
དུབ་ཀྱིས་ཁོ་མོའི་ལུས་ཐོག་ནས་མནན། ཁྱིམ་དུ་ལོག་སྐབས་ཁོ་མོ་སེམས་ཤུགས་མེད་པ་
དང་ཚོར་བ་རེངས་པོར་གྱུར་ནས་ཧ་ལམ་གཉིད་དུ་ཡུར་གྲབས་བྱེད།
སེམས་ལ་ཁྱད་མི་འདུག ག་རེ་བྱེད་ནའང་བྱེད་སྙམ།
སུས་བརྗོད་ཐུབ་བམ། གློ་བུར་ཐོག་རྒྱག་གི་གནས་ཚུལ་ག་རེ་ཡོང་མིན་སུས་ཤེས།
གཅིག་བྱས་ན་ལེ་ཧོ་ཁོ་གློ་བུར་དུ་ཤི་ཡང་སྲིད།
ཞོགས་པའི་ཆུ་ཚོད་དགུ་པར་ཐང་སྡེར་ཐོག་གི་སྐད་སྒྲས་ཁོ་མོ་གཉིད་ལས་དཀྲོག
ཚལ་ཁྲོམ་ཉེ་འགྲམ་དུ་མི་ཁྱུ་ཞིག་རུབ་ནས་ཀ་བའི་ཐོག་སྦྱར་བའི་བརྡ་ཁྱབ་ཅིག་ལ་ལྟ་
བཞིན་འདུག ཀྲུ་སི་ཐེན་རྡོ་ཀེར་ཞིག་གི་ཐོག་འཛེགས་ནས་བརྡ་ཁྱབ་དེ་འགོག་བཞིན་
པ་ཁོ་མོས་མཐོང་། གྲོང་རྡལ་གྱི་ཉེན་རྟོག་པ་ཞིག་གིས་ཁོའི་གོང་བ་ནས་བཟུང་། སྐུ་ཞབས་
ཧའོ་མེ་སྨན་རྫས་ཚོང་ཁང་ནས་ཕྱིར་ཐོན་པ་དང་། ཨ་ཅག་ལེ་ཧྥང་སོ་ཝ་ནི་སྐད་ཆའི་ལེའུ་
འཁྲུག་ནས་བསྡད་འདུག
ལྕམ་ཆུང་སྐུ་ཞབས། ལྕམ་ཆུང་སྐུ་ཞབས། ཧྥེ་ལེ་ཞི་རྒྱུག་ཡོང་ནས་དཔེ་བསགས་
འདུག་ཅེས་བརྗོད།
སྙིང་རྗེ་དགོས་པའི་གཡོག་མོ་སེམས་རབ་ཏུ་འཚབ་བཞིན་ད་ལྟ་རང་སྒོའི་ལྡེབས་ནས་
བཀོག་པའི་ཤོག་བུ་སེར་པོ་ཞིག་སྦྱིན་བདག་མ་ལ་སྤྲད། ཨི་མ་ཡིས་བལྟས་པ་ཙམ་གྱིས་ཁོ་
མོའི་འགྱུར་ལྡན་རྒྱུ་ནོར་ཚང་མ་ཧབ་འཚོང་བྱ་རྒྱུ་ཡིན་ལུགས་ཤེས།
ཁོ་གཉིས་གཅིག་གི་གདོང་ལ་གཅིག་གིས་ལྟ་བཞིན་ཁུ་སིམ་མེར་རེ་ཞིག་ལུས།
དཔོན་གཡོག་གཉིས་ཀྱི་དབར་ལ་ཕན་ཚུན་ཤོད་མི་གཏུབ་པའི་གསང་བ་ཅི་ཡང་ལྷག་མེད།
མཐར་ཧྥེ་ལེ་ཞི་དབུགས་རིང་གཏོང་བཞིན་ན་རེ།
གལ་སྲིད་གུས་མོ་ཁྱེད་རང་ཡིན་ན་སྐུ་ཞབས་ཅེ་གཡོད་མན་འཚོལ་བར་འགྲོ་ས་རེད་ཟེར།
ཁྱོད་ཀྱིས་བལྟས་ན་འགྲིག་གམ།
སྐད་ཆ་དེའི་དོན་ནི “ཁྱོད་ཀྱིས་ཁོང་ཚང་གི་གཡོག་འཁོར་ངོ་ཤེས་པས་སྦྱིན་བདག་
གིས་སྐབས་འགར་ཁོ་མོའི་སྐོར་གླེང་བ་ཨེ་ཤེས” ཟེར།
“འགྲིག ཕེབས་དང་། རོགས་རམ་ཐོབ་ངེས་རེད།”
ཁོ་མོས་གྱོན་གོས་བརྗེས་ནས་ཕྱུ་རིང་ནག་པོ་གྱོན། མུ་ཏིག་ནག་པོས་བརྒྱན་པའི་ཞྭ་
མོ་མཐའ་ཆགས་ཆེན་པོ་ཅན་དེ་གྱོན། ཐང་སྡེར་ཐོག་མི་མང་བས་དེ་དག་ལ་གཡོལ་ཕྱིར་
གྲོང་རྡལ་ཕྱི་རོལ་གྱི་གཙང་འགྲམ་ལམ་ཆུང་བརྒྱུད་དེ་བཞུད།
ཁོ་མོ་དབུགས་ཧལ་ཧལ་ངང་གཞུང་ཕྱོགས་དཔང་མིའི་ལྕགས་ཁྲའི་སྒོ་ཁར་འབྱོར།
གནམ་འཐིབས་ནས་གངས་སིམ་སིམ་འབབ་བཞིན་འདུག
སྒོ་དྲིལ་གྲག་པས་ཐེ་ཨོ་ཏོ་ཁན་སྦྱར་མཚལ་ཁ་ཞིག་གྱོན་ཏེ་རྡོ་སྐས་སྟེང་ཏུ་སླེབས།
ཁོས་རྒྱུས་མངའ་ཆེ་བའི་མི་ཞིག་ལྟར་མཛའ་བརྩེའི་ངང་ནས་སྒོ་ཕྱེ་སྟེ་ཁོ་མོ་གསོལ་ཐབ་ནང་འཁྲིད།
རྫ་དཀར་གྱིས་བརྒྱན་པའི་དྲོད་ཐབ་ནང་མེ་དམར་ལྷབ་ལྷབ་དུ་འབར་བཞིན་འདུག
ཐོད་ཀྱི་གྱང་སྒམ་ནང་མེ་ཏོག་དབང་ལག་ཅིག་བསྒྲིགས། ཤིང་མོན་ཆ་རའི་རི་མོའི་གྱང་
རས་སྦྱར་བའི་གྱང་གི་ཐོག་པར་སྒྲོམ་ནག་པོ་ཁ་ཤས་བཀལ་ཡོད་པ་ནི་འཇར་མན་གྱི་སྣུམ་
ཚོན་རི་མོ་ཅེ་ཕུ་སེའི་བུ་མོ་དང་། ཧྥ་རན་སིའི་སྣུམ་ཚོན་རི་མོ་ཨེ་ཅེབ་ཀྱི་བུད་མེད
ཅེས་པ་ཡིན། ཞོགས་ཟས་གྲ་སྒྲིག་ཟིན་ནས་གསོལ་སྒྲོག་ཐོག་དངུལ་ཆས་ཀྱི་རྒྱུ་ཁོག་གཉིས
བསྒྲིགས་འདུག ཆུ་ཤེལ་གྱི་སྒོ་ལུང་། པང་གཅལ། འཛིན་ཆས་བཅས་ཚང་མ་ནས་འོད་
ཆེམ་ཆེམ་འཕྲོ་བ་དང་རྡུལ་གྱི་དྲི་མས་མ་གོས་པས་དབྱིན་ཇི་བའི་ཁྱིམ་ཚང་ལྟར་ཤིན་ཏུ་
གཙང་སྦྲ་དོད། སྒེའུ་ཁུང་གི་མཐའ་བཞི་ལ་ཚོན་ལྡན་ཤེལ་ཀོ་བསྒར་འདུག
“གསོལ་ཐབ་ཟེར་ན་འདི་འདྲ་ཞིག་དགོས་རེད་ཨང་། ངས་བསམ་པའི་གསོལ་ཐབ་
འདི་འདྲ་རང་རེད” ཨི་མས་དེ་ལྟར་བསམས།
གཞུང་ཕྱོགས་དཔང་པོ་དེ་ཡར་འཛུལ་ཡོང་། ལག་པ་གཡོན་མ་ཤིང་ཏ་ལའི་ལོ་མ་ལྡན་
པའི་ཞོགས་གོས་ཐོག་མནན། ལག་གཡས་པས་ཁོ་པའི་དར་གོས་ཞྭ་མོ་ཁམས་པ་དེ་གུས་
སྟབས་ཀྱིས་ཕུད་ཙམ་བྱས་ཏེ་འཕྲལ་མར་གྱོན། ཞྭ་མོ་དེ་བཞིན་མ་ཡིན་ཡིན་མདོག་གིས་
གཡས་ཕྱོགས་སུ་ཡོ་ཙམ་བྱས་ནས་གསེར་མདོག་གི་སྐྲ་ཚོམ་བུ་གསུམ་ཕྱིར་མངོན། སྐྲ་ཚོམ་
བུ་དེ་དག་ནི་ཁོའི་ལྟག་རྒྱབ་ནས་གྱེན་དུ་གུག་སྟེ་ཁོ་པའི་མགོ་བོ་ཀླད་དམར་ཐོག་སྦྱར་འདུག
ཁོས་ཁོ་མོ་སྡོད་དུ་བཅུག དེ་རྗེས་སོ་སོ་མར་བསྡད་དེ་ཞོགས་ཟས་ཟ་གིན་དགོངས་པ་
མ་ཚོམ། གུས་ཞབས་མེད་པ་འགྲིག་བྱས་སོང་ཟེར།
སྐུ་ཞབས། ངས་ཁྱེད་རང་ལ་རེ་དོན་ཞིག་ཞུ་རྒྱུ་ཡོད་
ཕྱག་ལས་ག་རེ་ཡོད་དམ་ལྕམ་སྐུ་ཞབས། ཐུགས་འཛེམ་མ་གནང་།
ཁོ་མོས་སོ་སོའི་དཀའ་ངལ་གྱི་གནས་བབ་ཤོད་འགོ་ཚུགས།
དོན་དུ་ཁོ་ལ་ཤོད་དགོས་དོན་མེད། ཁོ་མོའི་གནས་ཚུལ་སྐུ་ཞབས་ཅེ་གཡོད་མན་གྱིས་
ཀྱང་ཤེས་ཀྱི་ཡོད། གང་ལགས་ཤེ་ན་ཁོ་པ་དང་རས་ཆ་ཚོང་ཁང་གི་ཚོང་པ་གཉིས་ངན་པ་
ཁ་མཐུན་ནས་རྒྱུ་དངོས་གཏའ་མར་འཇོག་མཁན་ཡོད་ཕྱིན་ཁོས་གཞུང་དཔང་འདོན་པ་
དང་རས་ཆ་ཚོང་ཁང་གིས་དངུལ་འདོན་གྱི་ཡོད།
དེར་བརྟེན་གཡར་འཛིན་དེ་དག་གི་ལོ་རྒྱུས་རིང་པོ་ཁོ་མོ་ལས་ཀྱང་གསལ་བ་ཤེས།
ཇི་ལྟར་གྲངས་ཀ་ཆུང་ཆུང་དང་ས་ཡིག་གི་མིང་མི་འདྲ་བ་ནས་གཡར་ཡུན་ཇེ་རིང་དུ་སོང་
བ་དང་། རྒྱུན་མི་ཆད་པར་ནར་འགྱངས་བྱས་པ། མཐར་ཚོང་པ་དེས་བུ་ལོན་མ་སྤྲད་པའི་
གཡར་འཛིན་ཡོངས་རྫོགས་རུབ་རུབ་བཟོས་ཐོག་ཁོ་པའི་གྲོགས་པོ་ཝེན་སེལ་ལ་ཁོ་པའི་
མིང་ཐོག་ནས་ཁྲིམས་གཏུག་བྱེད་དུ་བཅུག ཁོ་པ་རང་ཉིད་གྲོང་རྡལ་དེའི་གྲོང་མིའི་ཁྲོད་
དུ་མིང་ངན་ཀུན་གྲགས་ཤིག་བྱེད་འདོད་མེད།
ཁོ་མོས་གནས་ཚུལ་ཤོད་ཀྱིན་ལེ་ཧོ་ལ་ངན་སྨྲས་བྱས། ངན་སྨྲས་ཀྱི་སྐད་ཆ་དེ་དག་ལ་
གཞུང་ཕྱོགས་དཔང་པོས་ཕན་གནོད་མེད་པའི་ལན་རེ་བཏབ། ཁོ་པ་སྔར་བཞིན་སོ་སོའི་
ལུག་ཤ་བཙོས་མ་ཟ་བ་དང་ཇ་འཐུང་བཞིན་ཡོད། ཁོ་པའི་མས་ལེ་གོང་དཀྲིས་ནམ་མཁའི་
མདོག་ལ་ཐུག གོང་དཀྲིས་ཐོག་ཕ་ལམ་གྱི་འཛེར་ཁབ་གཉིས་གཟེར་ཡོད་པ་དེ་གསེར་གྱི་
རག་ཐག་གིས་བཏགས། ཁོས་གད་མོ་ཡ་མ་གཟུགས་དགོད་སྐབས་སེམས་ཁུར་དང་གཅམ་
གསག་གི་ཉམས་ལྡན་ལ། དཔོག་པར་དཀའ་བའི་ཉམས་ཀྱང་ལྡན། ཁོས་ཁོ་མོའི་ལྷམ་ཆུང་
ཆུས་བངས་ཡོད་པ་མཐོང་བས་དྲོད་ཐབ་ཀྱི་འཁྲིས་སུ་བཞུགས་དང་ཞབས་ཡར་
བཏེགས་ཙམ་གྱིས‧རྫ་དཀར་ཐོག་བཞག་ན་འགྲིག
ཁོ་མོ་ནི་དྲོད་ཐབ་བཙོག་པ་ཆགས་དོགས་བྱུང་། ཁོས་བརྙས་བརྐོ་བའི་ཉམས་ཀྱིས
མཛེས་མའི་ཞབས་ཅག་གིས་ཅ་དངོས་བཙོག་པ་མི་ཆགས་ཟེར།
ཁོ་མོས་ཁོ་པ་སེམས་འགུལ་ཐེབས་པར་བྱེད་སྙམ་ནའང་སོ་སོ་སྔོན་ལ་སེམས་འགུལ་
ཐེབས་ནས་ཁྱིམ་ཚང་ནང་དཀའ་ངལ་ཆེ་ལུགས་དང་། གཏོང་ཡོང་ཁ་མི་ཐུག་པ། འཚོ་བ་
སྐྱོ་རབས་བཅས་བཤད། ཁོས་དེ་དག་ཚང་མ་བསམ་ཤེས་ཐུབ་སྟེ། ཅི་འདྲའི་ཉམས་དང་
ལྡན་པའི་བུད་མེད་ཅིག་མ་རེད་དམ། འོན་ཀྱང་ཁོ་པའི་ཞོགས་ཟས་ཟ་མཚམས་མ་བཞག་
པར་མུ་མཐུད་ཟ་བཞིན་ལུས་པོ་ཆ་ཚང་ཁོ་མོའི་ཕྱོགས་སུ་ཁ་བསྒྱུར་བ་དང་ཁོ་མོ་དང་ཐག་
ཤིན་ཏུ་ཉེ་བས་པུས་མོ་ཡང་ཁོ་མོའི་ལྷམ་ཆུང་ལ་ཐུག ཁོ་མོའི་དཀྱོག་མཚམས་ལྷག་པར་
མཛེས་པའི་ལྷམ་མཐིལ་དྲོད་ཐབ་ལ་བསྟན་ནས་རླངས་པ་ཐོན་བཞིན་མཆིས།
ཁོ་མོས་ཁོ་ལ་ཧྥ་སྒོར་སུམ་སྟོང་སྔ་གཡར་གྱི་རེ་བ་འདོན་སྐབས་ཁོས་ཁ་བཙུམས་ཙམ་
བྱས། དེ་ནས་ཧ་ཅང་ཕངས་སེམས་དང་བཅས་བཤད་དོན། དེ་སྔོན་ཁོ་མོས་རྒྱུ་ནོར་བདག་
གཉེར་བྱེད་རྒྱུ་ཁོ་ལ་མི་མངགས་པ་ཅི་ཡིན་ནམ། ཉམ་ཆུང་བུད་མེད་ཡིན་ནའང་སྟབས་
བདེའི་ཐབས་ལམ་མང་པོ་ཡོད་པས་དངུལ་ལ་བརྟེན་ནས་རྒྱུ་ནོར་འཕེལ་ཐབས་བྱས་ཆོག
དཔེར་ན་ཆི་ལུ་མུ་ཎེ་སོལ་གཏེར་དང་ཡང་ན་ཧྥེལ་གྱི་ས་ཁང་ལྟ་བུ་ཚང་མ་སླུ་གུའི་ནང་
གི་མར་ཁུ་ལྟ་བུའི་ཁེ་ཕན་བླངས་ཆོག་གི་མ་གནས་འཇོག་པའི་གོ་སྐབས་རེད། ཁོས་ཁོ་མོ་
ལ་དང་ཐོག་ལྟར་ན་ཁེ་བཟང་འབོར་ཆེན་ཐོབ་ཐུབ་པའི་ཡིད་ཆེས་སུ་བཅུག་ནས་ཁོ་མོར་
འགྱོད་སེམས་ཚད་མེད་བསླངས།
ཁོས་མུ་མཐུད་དེ “ཁྱེད་རང་གིས་ང་སྔ་ཙམ་འཚོལ་བར་མི་ཡོང་བ་ཅི་ཡིན་ནམ” ཟེར།
“ངས་དེ་ཙམ་ཤེས་ཀྱི་མེད།” ཁོ་མོས་དེ་ལྟར་ལན་བཏབ།
“རྒྱུ་མཚན་ག་རེ་ཡིན་ནམ། ཁྱེད་རང་ང་ལ་སྐྲག་གི་འདུག་གམ། དེའི་ཐད་བློ་ཕམ་
ཆེ་ཤོས་ནི་ཁོ་བོ་རེད། ང་ཚོ་ཧ་ལམ་འབྲེལ་བ་བྱུང་མེད། འོན་ཀྱང་ཁོ་བོ་ནི་ཁྱེད་རང་ལ་
གུས་བཀུར་ཚད་མེད་ཡོད་མཁན་ཞིག་ཡིན། དེའི་ཐད་ཁྱེད་རང་ཐུགས་དོགས་ཡོད་ཀྱི་མ་
རེད། ཐུགས་དོགས་མེད་པ་ཤོག”
ཁོས་ཁོ་མོའི་ལག་པ་ནས་འཇུས། རྐམ་ཆགས་ཀྱིས་འོ་ཡང་ཡང་སྦྱར། དེ་ནས་སོ་སོའི་
པུས་མོའི་ཐོག་བཞག ཁོས་ཁོ་མོའི་མཛུབ་མོ་དལ་བུས་ཕུར་བཞིན་གཅམ་གསག་གི་སྐད་
ཆ་རྫོགས་རྒྱུ་མེད་པ་བཤད།
ཁོའི་འགྱུར་ཁུག་མེད་པའི་སྐད་ཆ་རྫོགས་རྒྱུ་མེད་པ་ནི་རྒྱུག་ཆུ་ཞིག་དང་འདྲ་བར་
ཟམ་མི་ཆད། ཁོ་པའི་མིག་ལས་འདོད་གདུང་གི་མེ་རླབས་འབར་ནས་ལམ་ལམ་ཤེལ་ཀོའི་
ལྡོག་འོད་ཀྱིས་ཀྱང་འགོག་མི་ཐུབ། ཁོ་པས་ལག་པ་ཨི་མ་ཡི་ཕུ་ཐུང་ནང་དུ་བརྒྱུས་ནས་ཁོ་
མོའི་ལག་ངར་མཉེད། ཁོའི་བྲེལ་ཤ་ཆེ་བའི་དབུགས་ཐུང་ཁོ་མོའི་བཞིན་རས་ཐོག་ཏུའང་
ཚོར་སྣང་བྱུང་། མི་དེ་ནི་ཡ་མེད་ཞེ་ཁྲེལ་དགོས་པ་ཞིག་ཏུ་སྣང་བས་ཁོ་མོ་ཧོབ་སྟེ་ཡར་ལངས་ཏེ་ན་རེ།
“སྐུ་ཞབས། ངས་ཁྱེད་རང་གི་ལན་སྒུག་ཡོད” ཅེས་བཤད།
གཞུང་ཕྱོགས་དཔང་པོ་ན་རེ། “ལན་ག་རེ” ཞེས་ཤོད་བཞིན་ངོ་གདོང་དེ་མ་ཐག་ཐལ་སྐྱར་གྱུར།
དངུལ་སྔ་གཡར་གྱི་སྐོར། དེ་ཨོའོ་དེའི་ཚེ་འདོད་གདུང་དྲག་པོ་འགོག་ཐབས་མེད་པས་ཁོ་ན་རེ།
འོ་ན། འགྲིག་གི་ཁོ་པ་པུས་མོ་བཙུགས་ནས་ཁོ་མོའི་ཕྱོགས་སུ་ནུར་བཞིན་ཞོགས་གོས་ནོག་དོགས་ལའང་མི་འཛེམ།
སྐུ་མཁྱེན་ང་ལ་སྙིང་རྗེ་གཟིགས་དང་། མ་འགྲོ་དང་། ང་ཁྱེད་རང་ལ་རབ་ཏུ་བརྩེ།”
ཁོས་ཁོ་མོའི་སྐེད་པ་ནས་འཐམས།
ལྕམ་ཆུང་བྷོ་ཝ་རི་བཞིན་རས་དམར་རྐྱང་ཆགས། ཁོ་མོ་སྐྲག་ཐག་ཆོད་ནས་རྒྱབ་
བཤིག་གོམ་པ་གང་བརྒྱབ་སྟེ་ན་རེ།
སྐུ་ཞབས། ཁྱེད་རང་ལ་ངོ་ཚ་རྒྱུ་མེད་དམ། མི་སྡུག་པའི་སྒང་ལ་རྡོག་རྫིས་གཏོང
རྩིས་བྱེད་ཀྱི་ཡོད་དམ། ང་རེ་བ་ཞུ་བར་ཡོང་བ་ལས་ལུས་འཚོང་བར་ཡོང་མེད།”
ཁོ་མོས་དེ་ལྟར་བཤད་རྗེས་ཕྱིར་སོང་།
གཞུང་ཕྱོགས་དཔང་པོ་རེ་ཞིག་ཧོན་འཐོར། ཁོ་པའི་མིག་ཕུར་ཚུགས་སུ་སོ་སོའི་ཕར་
ཆིན་བརྒྱབ་པའི་འདྲུད་ལྷམ་ལ་བལྟས་ནས་བསྡད། དེ་ནི་ཁོ་པའི་ཟུར་བསྟེན་སྙིང་སྡུག་
གིས་ལག་རྟགས་ལ་སྤྲད་པ་ཞིག་རེད། དེ་ལ་ལྟ་བའི་ཚེ་ཁོ་ལ་སེམས་གསོ་ཕྲན་བུ་བྱུང་།
ཁོའི་སེམས་ལ་ཏག་ཏག་རེད། འཚུབ་དྲགས་ན་སོ་སོ་དེའི་ཁྲོད་ནས་ཐར་བར་དཀའ་སྙམ།
ངོ་ཚ་མེད་པ། ཞབས་འདྲེན། འཆལ་པོ་རྐུབ་ཀྱོག་ཁོ་མོ་ལམ་ཆུང་བརྒྱུད་
རྒྱ་ལྕང་གི་འོག་ནས་དངངས་སྐྲག་ཆེན་པོས་བསྐྱོད་པའི་ཚེ་ཆིག་ལབ་རྒྱག་གིན་སོང་།
དངུལ་སྐྱི་མ་ཐུབ་པའི་ཁར་བརྙས་བཅོས་གཟེད་དགོས་བྱུང་བས་ཁོ་མོ་བློ་འགྱོད་དང་ཁོང་
ཁྲོ་རབ་ཏུ་འབར། ཁོ་མོའི་སྣང་བར་དཀོན་མཆོག་ཁོ་མོའི་དགྲ་ཁ་གཏད་དུ་ལངས་པ་ལྟར་
དུ་སྣང་བས་ཁོ་མོ་དེ་བས་ངར་རྒྱལ་ལངས་ནས་སྔར་ན་མེད་པའི་སྤོབས་སེམས་དང་གཡས་
གཡོན་གྱི་སྐྱེ་བོ་ལ་མཐོང་ཆུང་གི་བསམ་པ་སྐྱེས། ང་རྒྱལ་གྱིས་ཐམས་ཅད་མིག་ནང་མི་
འཇོག་པར་སྐྱེས་པ་ཐུག་ཚད་རྡུང་བར་འདོད་པ་དང་ཁོང་ཚོའི་ངོ་གདོང་ལ་ཐུ་ལུད་བཏབ།
ཡོད་ཚད་ཤ་ཕྱེ་རུས་ཕྱེ་བཟོ་བར་འདོད། ཁོ་མོ་གོམ་སྟབས་མགྱོགས་པོ་སྤོས་ནས་མདུན་དུ་
བཞུད། ངོ་གདོང་སྐྱ་བོར་གྱུར། ལུས་པོ་ཁྲི་ལི་ལི་འདར། ཁོང་ཁྲོའི་མེ་ལྕེ་འབར། འདྲེན་བྱེད་
མཆི་མས་གང་། མུ་མཐའ་མེད་པའི་གནམ་ས་འདྲེས་མཚམས་ལ་མིག་གིས་མྱུལ་བའི་ཚེ་
ཁོང་ཁྲོས་དབུགས་ཀྱང་གཏོང་མི་ཐུབ་ལ། ཁོང་ཁྲོའི་ཁྲོད་ནས་བདེ་བ་ཅུང་ཟད་འཆར།
རང་ཁྱིམ་མིག་གིས་མཐོང་བའི་ཚེ་ལུས་ཡོངས་ཚོར་འདུ་མེད་པར་གྱུར། མུ་མཐུད་
སྐྱོད་མི་ཐུབ་ཀྱང་མི་འགྲོ་ཀ་མེད་ཡིན་པ་དང་། དེར་མ་སོང་ན་གཞན་གང་དུ་འགྲོ་དགོས་སམ།
ཧྥེ་ལི་ཞི་སྒོ་འགྲམ་དུ་ལངས་ནས་སྒུག་འདུག
འགྲིག་སོང་ངམ།
འགྲིག་མ་སོང་། ཁོ་མོས་ལན་བཏབ།
ཁོ་གཉིས་ཀྱིས་གྲོས་བསྡུར་ཆུ་ཚོད་ཁ་ཤས་བྱས་ཏེ་ཡུང་གྲོང་དུ་ཁོ་མོ་སྐྱོབ་ཐུབ་མཁན་
ཡོད་མིན་བཙལ། ཧྥེ་ལི་ཞིས་མི་ཞིག་གི་མིང་ནས་འབོད་ཚེ་ཨི་མ་ཡིས་ངོ་རྒོལ་གྱིས།
སྐྱི་སྲིད་ཀྱི་རེད་དམ། ཁོང་ཚོས་སྐྱི་མི་སྲིད།
སྐུ་ངོ་ལོག་གྲབས་འདུག་གོ །
ངས་ཤེས་སོང་། ཁྱོད་རང་སོང་།
ཚོད་ལྟ་ཡོངས་རྫོགས་བྱས་ཟིན།
ད་ཆ་ཐབས་ཤེས་ཅི་ཡང་མེད་པས་ཆ་ལི་སླེབས་རྗེས།
ཕྱིར་སོང་། ཁྱེད་རང་གི་རྐང་འོག་གི་ས་གདན་ད་ཆ་ང་ཚོའི་མ་རེད། ཁང་པ་
འདིའི་ནང་གི་འཛིན་ཆས་སྣ་གཅིག་ཙམ་དང་། ཁབ་གཟེར་ཙམ་ཞིག རྩྭ་རྐང་གཅིག་
ཙམ་ཚང་མ་ང་ཚོར་མི་བདག ཡ་ང་བའི་མི་ཁྱོད་ཨང་། ངས་ཁྱོད་རང་གི་ཡོད་ཚད་བརླག་
སོང་ཞེས་ཡོད་ཚད་ཇི་མ་ཇི་བཞིན་བརྗོད་རྒྱུ་ལས་མ་འདས།
དེ་རྗེས་བདག་ཉིད་འོ་དོད་འབོད། ཁོང་ཡང་ངུ་ཤོར། དངངས་འདྲོག་གི་སེམས་རྣལ་
ལ་བབས་རྗེས་ཁོང་གིས་བདག་ལ་བསམ་ཤེས་ཀྱིས་གུ་ཡངས་གཏོང་སྲིད།
ཧེན། ཁོ་མོས་སོ་སྒྲ་སྒྲིག་བཞིན་ཁོས་ང་ལ་བསམ་ཤེས་དང་གུ་ཡངས་གཏོང་རྒྱུ་
ཨེ། ཁོས་ང་ལ་ཧྥ་སྒོར་ས་ཡ་གཅིག་སྟེར་བའི་དབང་དུ་བཏང་ནའང་ངས་ཁོ་ལ་གུ་ཡངས་
མི་གཏོང་། ངའི་འདི་དག་ཚང་མ་བཟོ་མཁན་ཁོ་ངོ་ཤེས་པའི་དབང་གིས་བྱུང་བ་རེད།
སྐྱག་པ་བཟོ་ཨང་ཞེས་ཆིག་ལབ་བརྒྱབ།
བྷོ་ཝ་རིས་ཁོ་མོ་ལ་སྙིང་རྗེ་ལྟ་བའི་གནས་ཚུལ་ལ་བསམ་བཞིན་ཁོང་ཁྲོ་གནོན་མི་
ཐུབ་པར་གྱུར། འོན་ཀྱང་ཇི་ལྟར་ནའང་ཁོ་མོས་བཤད་ནའང་འདྲ། མ་བཤད་ནའང་འདྲ་
གང་ལྟར་ཡུན་རིང་མི་འགོར་བར་ཕྱི་ཉིན་རང་ཇུས་ཉེས་དེའི་སྐོར་ཆ་ཚང་ཁོས་ཤེས་རྒྱུ་
ལས་མ་འདས། ཁོ་མོས་མཐོང་མི་འདོད་པའི་འཇིགས་ཤིང་སྐྱི་གཡའ་བའི་ངང་ཚུལ་དེ་མ་
བརྒྱུད་ཀ་མེད་ཡིན་པས། དེ་དུས་ཁོ་པའི་དཀྱེལ་ཆེ་ལ་ཁོག་ཡངས་པའི་བྱེད་སྟངས་ཀྱིས་ཁོ་
མོ་དབུགས་ཀྱང་གཏོང་དཀའ་བར་འགྱུར་རྒྱུ་ལས་མ་འདས། ཁོ་མོ་སླར་ཡང་ལེ་ཧོའི་སར་
འགྲོ་འདོད་ཀྱང་ཕན་ཐོགས་ཅི། ཡབ་ཆེན་ལ་འཕྲིན་ཡིག་ཅིག་བསྐུར་ན་སྙམ་ཡང་ད་ནི་
འཕྱི་དྲགས། ཐ་ན་ད་གིན་མི་དེའི་འདོད་པར་མ་བསྟུན་པར་ཡང་འགྱོད་སེམས་སྐྱེས། དེའི་
དུས་དེའི་ཚེ་ལམ་ཆུང་ཐོག་ནས་རྟ་ཕོའི་རྨིག་སྒྲ་གྲག ཁྱོ་བོ་ལོག་སླེབས་པ་རེད། ལྕགས་
ཁྲའི་སྒོ་ཕྱེ་བའི་ཚེ་ཁོའི་ངོ་གདོང་དཀར་རག་གསོལ་མ་ཐག་པའི་གྱང་དཀར་པོ་ལས་ཀྱང་
དཀར། ཁོ་མོ་སྟེང་ཁང་ནས་བབས་ཏེ་བྲེལ་འཚུབ་འཚུབ་ངང་ཐང་སྡེར་ཕྱོགས་སུ་བཞུད།
གྲོང་སྤྱིའི་ལྕམ་སྐུ་མཆོད་ཁང་གི་མདུན་དུ་ལེ་སི་ཏི་པུ་དྷུ་ཝ་དང་ཁ་བརྡར་གློད་བཞིན་
མཆིས། ཁོ་མོས་ཨི་མ་ཁྲལ་དོན་པའི་སྒོ་ནང་དུ་འཛུལ་བ་མཐོང་།
གྲོང་སྤྱིའི་ལྕམ་སྐུ་རྒྱུགས་ནས་ལྕམ་སྐུ་ཁ་ལུང་ལ་དེའི་སྐོར་ཤོད་པར་སོང་། སྐྱེ་དམན་
དེ་གཉིས་ཁང་ཀླད་སྟེང་འཛེགས་ནས་སྨྱུག་མའི་ཕྲེད་གདང་ཐོག་སྐམ་པའི་གྱོན་ཆས་ཀྱི་
རྒྱབ་ཏུ་གབ་ནས་བལྟས། དེ་ནས་པི་ནེའི་ཁང་པ་གསལ་པོ་མཐོང་ཐུབ།
པི་ནེ་གཅིག་པུ་སྟེང་ཐོག་གི་ཁང་པ་ཞིག་གི་ནང་བ་སོ་བརྐོས་མའི་འདྲ་བཟོ་ཨ་ལོང་
མགོ་སྦྲེལ་ཁྱད་དུ་འཕགས་པ་ཞིག་བཟོ་བཞིན་མཆིས། དེ་ནི་ཚེས་གསུམ་ཟླ་བ་ལྟ་བུའི་ལྷུ་
ལག་སྲབ་མོ་དང་ཟླ་བ་ཉ་གང་བ་ལྟ་བུའི་གྲུ་གུ་སྙིང་སྟོང་གཅིག་གིས་གཅིག་ལ་སྦྲེལ་ནས་
གྲུབ་པ་ཞིག་ཡིན་ཞིང་། ཡར་བསླངས་པའི་ཚེ་དྲན་གསོའི་རྡོ་རིང་ཞིག་དང་འདྲ་བ་དང་
སྤྱོད་གོ་གང་ཡང་མེད་པའི་སྒྱུ་རྩལ་ཐོན་ཟོག་ཅིག་གོ །ཁོས་མཐའ་མའི་ལྷུ་ལག་ཅིག་ལ་
འབུར་ལེན་རྒྱག་བཞིན་ཡོད་པས་གྲུབ་ལ་ཉེ། ཕྱེད་གསལ་ཕྱེད་སྒྲིབ་ཀྱི་ཁང་པའི་ནང་སེར་
སྐྱ་མདོག་གི་འབུར་ཤོག་དཀྲུག་སྟེགས་ཐོག་ནས་མཁའ་ལ་ཐོར་བའི་ཚུལ་ནི་རླུང་ལྟར་
མགྱོགས་པའི་རྟ་མཆོག་གི་རྨིག་པས་བསླངས་པའི་རྡུལ་འཚུབ་དང་འདྲ། འཁོར་ལོ་གཉིས་
འཁོར་བཞིན་འུར་སྒྲ་སྒྲོག པི་ནེ་ནི་ངོ་གདོང་འཛུམ་མུལ་མུལ། མགོ་བོ་ཐུར་དུ་དུད། སྣ་
ཁུང་ཡངས་པོར་ཕྱེ་སྟེ་ཆ་ཡོངས་སུ་རྫོགས་པའི་སྤྲོ་སྣང་གིས་མྱོས་པ་ལྟར་དུ་སྣང་། དེ་ལྟ་
བུའི་སྤྲོ་སྣང་སྤྱིར་བཏང་གི་ངལ་རྩོལ་ཁྲོད་ནས་ད་གཟོད་ཐོབ་ཐུབ་སྟེ། ཕར་བལྟས་ན་དཀའ་
ཡང་དོན་དུ་ལས་སླ་པོར་སྒྲུབ་ཐུབ་པའི་ལས་ཀའི་ཁྲོད་ནས་སྤྲོ་སྣང་འཕེལ་ཐུབ་པ་དང་།
ལེགས་གྲུབ་བྱུང་རྗེས་བློ་ཡིད་རྦད་དེ་ཚིམ་པ་ལས་དེ་མིན་གྱི་རེ་འདོད་གང་ཡང་མེད།
“ལྟོས་དང་། ཁོ་མོ་སླེབས་སོང་།” ལྕམ་སྐུ་དྷུ་ཝ་ཞིས་དེ་ལྟར་སྨྲས།
འོན་ཀྱང་དཀྲུག་སྟེགས་ཀྱི་སྐད་སྒྲས་ཁོ་མོས་ག་རེ་བརྗོད་མིན་གོ་མི་ཐུབ།
ཐར་ལྕམ་སྐུ་དེ་གཉིས་ཀྱིས་ཧྥ་སྒོར་ཟེར་བའི་ཚིག་འབྲུ་གཉིས་ཐོས་པས། ལྕམ་
སྐུ་དྷུ་ཝ་ཞིས་སྐད་ཤུགས་ཆུང་ངུས།
ཁོ་མོས་ཕལ་ཆེར་དཔྱ་ཁྲལ་དུས་ཚོད་ནར་འགྱངས་གཏོང་རོགས་ཟེར་གྱི་ཡོད་ས་རེད” ཟེར།
ཕལ་ཆེར་དེ་འདྲ་ཞིག་ཡིན་ས་རེད་ཅེས་སྐྱེ་དམན་གཞན་དེས་སྨྲས།
ཁོ་མོ་ཕར་ཚུར་འགྲོ་བཞིན་གྱང་ལྡེབས་སུ་བཀལ་བའི་གསོལ་རས་འགེལ་ལུང་དང་།
ལཱ་སྟེགས། སྒྲོམ་སྐྱོར་གྱི་ཀ་ཏོག་བཅས་ལ་ལྟ་བཞིན་ཡོད་པ་དང་། པི་ནེ་ནི་བློ་ཁ་ཁེངས་པའི་
རྣམ་འགྱུར་གྱིས་རང་གི་སྨ་ར་བྱིལ་བྱིལ་བྱེད་པ་མཐོང་།
“ཁོ་མོ་ཕལ་ཆེར་ཁོའི་སར་ཅ་དངོས་ཅི་ཞིག་ཉོ་བར་སླེབས་པ་མིན་ནམ།” ལྕམ་སྐུ་ངྷུ་ཝ་ཞིས་དེ་ལྟར་བརྗོད།
ཁོ་མོའི་ཁྱིམ་མཚེས་ཀྱིས་དེར་མོས་མཐུན་མེད་པར “འོན་ཀྱང་ཁོས་ཅ་དངོས་བཙོང་མ་མྱོང་ཟེར།
ཁྲལ་དོན་པ་མིག་གཉིས་ཆེན་པོ་གདངས་ཏེ་ཅི་ཞིག་ལ་ཉན་བཞིན་ཡོད་ནའང་ཧ་
ལམ་གསལ་པོ་མ་གོ་ལྟར་དུ་སྣང་། ཁོ་མོས་མུ་མཐུད་སྐད་ཆ་ཤོད་བཞིན་ཞུ་བ་འཐེན་བཞིན་
འདུག ཁོ་མོ་པི་ནེའི་འགྲམ་དུ་སོང་བ་དང་བྲང་ཁ་ལངས་འཇགས་རྒོད། ཁོ་གཉིས་སྐད་
ཆ་ཤོད་མཚམས་བཞག
ལྕམ་སྐུ་དྷུ་ཝ་ཞི་ན་རེ། “ཁོ་མོས་ཁོ་ལ་ལྕགས་ཀྱུ་བཀོན་གྱིན་མེད་དམ།”
པི་ནེའི་ངོ་གདོང་མཇིང་མཚམས་དབར་དམར་པོར་གྱུར། ཁོ་མོས་ཁོའི་ལག་པ་
གཉིས་ནས་བཟུང་། ཨ་ཙི། དེ་འདྲ་དཔེ་སྲིད་དོགས་མེད།
ཏན་ཏན་ཁོ་མོས་གཞན་ལ་ཤོད་མི་ཉན་པའི་རེ་བ་ཞིག་འདོན་བཞིན་པ་སྨོས་ཅི།
ཁྲལ་དོན་པ་ནི་ཕོ་ཁྱོ་ག་ཞིག་ཡིན་ཞིང་། བྷོ་ཆིན་དང་ལུད་ཙན་གཡུལ་འགྱེད(དེ་ནི་ན་ཕོ་
ལུན་དང་ཕུ་ལུ་ཧྲེ་དང་ཨུ་རུ་སུའི་མིའི་དབར་དམག་འཁྲུག་རྒྱག་སྐབས་རྒྱལ་ཁ་ཐོབ་པའི་
གཡུལ་འགྱེད་གཉིས་སོ)ནང་ཞུགས་ནས་ཧྥ་རན་སིའི་ཆེད་དུ་དམག་རྒྱག་མྱོང་བ་དང་
དཔའ་བོའི་གཟེངས་རྟགས་ཞུ་བའི་མིང་ཐོའི་ནང་ཚུད་མྱོང་། ད་ཆ་དུག་སྦྲུལ་ལ་འཕྲད་པ་
ཇི་བཞིན་ཧོབ་སྟེ་ཕྱིར་བཤིག་བརྒྱབ་ནས་ན་རེ།
ལྕམ་ཆུང་བྷོ་ཝ་རི་ལགས། ཁྱེད་རང་དགོངས་པ་ག་རེ་བཞེས་སམ་ཞེས་སྐད་ཤོར།
ལྕམ་སྐུ་དྷུ་ཝ་ཞི་ན་རེ། “སྐྱེ་དམན་དེ་རིགས་རྟ་ལྕག་གིས་བྲབ་དགོས་ངེས་རེད་ཅེས་བཤད།
“ཁོ་མོ་གང་དུ་སོང་བ་རེད་དམ།” ལྕམ་སྐུ་ཁ་ལུང་གིས་དྲིས།
གང་ལགས་ཤེ་ན་ཁོ་གཉིས་སྐད་ཆ་ཤོད་རིང་ཁོ་མོ་མཐོང་རྒྱུ་མེད། དེ་རྗེས་ཁོ་མོ་ཁྲོམ་
གཞུང་བརྒྱུད་ནས་འགྲོ་བ་ཁོ་གཉིས་ཀྱིས་མཐོང་། གཡས་ཕྱོགས་སུ་དཀྱོགས་རྗེས་ཧ་ལམ་
དུར་སའི་ཕྱོགས་སུ་འགྲོ་བཟོ་མཐོང་བས་ཁོ་གཉིས་ཀྱིས་ཚོད་དཔག་སྣ་ཚོགས་བྱས།
ཁོ་མོ་མ་མའི་ཁྱིམ་དུ་སླེབས་རྗེས “ཨ་ཅག་ལོ་མུ། ང་སྦུབ་སུབ་དོག་ནས་ཤི་གྲབས་
བྱེད་ཀྱི། མགྱོགས་པོ་སྐེད་རགས་འཁྲོལ་དང” ཟེར།
ཁོ་མོ་ཉལ་ཁྲིའི་ཐོག་འགྱེལ་ནས་ངུ་ཤོར། ཨ་ཅག་ལོ་མུ་ཡིས་ཁོ་མོ་ལ་སྨད་གོས་བཀབ་
རྗེས་ཡུད་ཙམ་འཁྲིས་སུ་ལངས། ཁོ་མོས་སྐད་ཆ་མི་ཤོད་པས་སེམས་བཟང་བའི་བུད་མེད་
དེ་སྤུན་དོག་འཁེལ་ཁང་དུ་སོང་ནས་མུ་མཐུད་སྤུན་དོག་འཁེལ་བཞིན་གནས།
ཁོ་མོའི་སྣང་བར་དེ་ནི་པི་ནེ་ཡི་དཀྲུག་སྟེགས་ཀྱི་སྐད་དུ་འཁྲུལ་བས “ཨ་ཙི།
མཚམས་ཞོག་དང” ཞེས་ལྡབ་ལྡིབ་སྨྲས་
མ་མའི་སེམས་ལ “ཁོང་ལ་སུན་སྣང་དེ་འདྲ་གང་ནས་བྱུང་བ་ཡིན་ནམ། འདི་གར་
ག་རེ་བྱེད་པར་ཡོང་བ་ཡིན་ནམ” སྙམ།
ཁོ་མོ་འདིར་ཡོང་དོན་ནི་ཁྱིམ་ནས་གདོན་འདྲེ་མགོ་དགུ་ཅན་ཞིག་གིས་དེད་ནས་
འགྲོ་ས་མ་རྙེད་པར་ཡོང་བ་ཞིག་རེད། ཁོ་མོ་གན་རྐྱལ་དུ་ཉལ་ནས་འགུལ་ཙམ་ཡང་མི་
བྱེད་པ་དང་འདྲེན་བྱེད་གཉིས་ཅེ་རེར་གདངས།
ཁོ་མོས་ཅ་དངོས་ལ་ལར་སྨྱོན་པ་ཞིག་
ལྟར་ཧུར་རེར་བལྟས་ཀྱང་རབ་རིབ་ཅིག་ལས་མི་མཐོང་། ཁོ་མོས་དཀར་རྩི་ཞུས་པའི་གྱང་
དང་། དུ་བ་ཐོན་བཞིན་པའི་ཤིང་དུམ་གཉིས། འབུ་སྡོམ་ནག་རྐང་རིང་ཞིག་ཁོ་མོའི་མགོ་
ཐོད་ནས་གདུང་མའི་སེར་ཁ་འཁྱུད་ནས་འགྲོ་བཞིན་པར་བལྟས། མཐར་ཁོ་མོའི་རིག་པ་
དྭངས་གསལ་དུ་གྱུར། ཁོ་མོས་དྲན་གསལ་ལ་ཉིན་ཞིག……ལེ་ཨོན་དང་མཉམ་དུ…………
དེ་ནི་ཅི་འདྲའི་དུས་ཡུན་རིང་པོ་ཞིག་གི་གོང་ལ་རེད་ཨང་།…--དྲོད་འཇམ་ཉི་འོད་
གཙང་ཆུར་འཕྲོས། དབྱི་མོང་གི་དྲི་བསུང་ལྷང་ལྷང་འཐུལ………དེ་དང་དེ་འདྲ་བའི་འདས་
དོན་མང་པོ་ཞིག་དྲན་ཤེས་ཀྱི་ངོས་སུ་ལང་ལོང་རྒོད་པའི་མཚོ་རླབས་བཞིན་འཆར། ཡུད་
ཙམ་ལས་མ་སོང་བར་ཁ་སའི་གནས་ཚུལ་དྲན་གསོས།
“ཆུ་ཚོད་ག་ཚོད་རེད་དམ།” ཁོ་མོས་དེ་ལྟར་དྲིས།
ཨ་ཅག་ལོ་མུ་ཁང་པའི་ནང་ལས་ཕྱིར་ཐོན་ཏེ་ལག་པ་གཡས་པའི་མཛུབ་མོ་གསལ་
ཞིང་དྭངས་པའི་མཁའ་དབྱིངས་སུ་གཏད་དེ་ལྟ་ཙམ་བྱས་པ་དང་དལ་བུས་ཡར་འཛུལ་
ཡོང་སྟེ། “ཆུ་ཚོད་གསུམ་པ་ཟིན་གྲབས་འདུག” ཟེར།
“ཨ་ལས། ཡག་བྱུང་། ཡག་བྱུང” ཟེར།
ལེ་ཨོན་ཡོང་རྒྱུའི་ཁ་ཆད་ཡོད་པས་ཁོ་ཏན་ཏན་ཡོང་གི་རེད། ཁོ་ལ་ཏན་ཏན་དངུལ་
འབྱོར་ཡོད་རེད། འོན་ཀྱང་ཁོ་ཁྱིམ་དུ་བདག་ཉིད་འཚོལ་བར་འགྲོ་སྲིད་པ་ལས་འདི་གར་
ཡོད་པ་མི་ཤེས་སྙམ་སྟེ་མ་མ་གང་མགྱོགས་ཁྱིམ་དུ་སོང་ནས་ཁོ་འདི་གར་འཁྲིད་ཤོག་ཅེས་མངགས།
མགྱོགས་པོ་སོང་དང་།
ལགས་སོ། །ང་ལམ་སེང་སོང་ཆོག
དེའི་ཚེ་དང་ཐོག་ཁོ་བསམ་བློར་མ་འཁོར་བར་སོ་སོ་ཡ་མཚན་སྐྱེས། ཁ་ས་ཁ་ཆད་
ཟིན་པས་ཁོས་ཏན་ཏན་ཁ་དན་ཚིག་ལ་མི་གནས་པ་བྱེད་མི་སྲིད། ཁོ་མོའི་བསམ་བློའི་ནང་
ལམ་སེང་ཁོ་མོ་ལེ་ཧོའི་ཚོང་ཁང་ནང་སླེབས་ནས་དངུལ་འཛིན་གསུམ་ཁོའི་ཅོག་ཙེའི་
ཐོག་བཞག དེ་ནས་བྷོ་ཝ་རི་ལ་འགྲེལ་བཤད་ཀྱི་སྐད་ཆ་ཆ་ཚང་ཞིག་བློས་བསླངས་བྱེད་
དགོས་པས། ཇི་ལྟར་ལབ་དགོས་སམ་སྙམ།
མ་མ་སོང་ནས་ཡུན་རིང་སོང་ཡང་ལོག་མ་སླེབས། ཨི་མ་ཡི་སེམས་ལ་ཞིང་ཁྱིམ་དུ་
ཆུ་ཚོད་མེད་པས་སོ་སོས་དུས་ཚོད་རྩི་རྒྱུ་མགྱོགས་དྲགས་པ་རེད་སྙམ། ཁོ་མོ་ལྡུམ་རའི་
ནང་དལ་བུས་འཆམ། རིབ་མའི་མཐའ་རུ་ཡོད་པའི་ལམ་ཆུང་ནས་སྐྱོད་ཀྱིན་གློ་བུར་ཁ་
ཕྱིར་འཁོར་ནས་སེམས་བཟང་གི་བུད་མེད་དེ་གཞོགས་གཞན་ཞིག་ནས་ལོག་ཡོང་རྒྱུའི་
རེ་བ་བྱས། མཐར་ཁོ་མོ་སྒུག་ཡུན་མི་བཟོད་པས་དོགས་འཆར་སྣ་ཚོགས་སྐྱེས་པ་དག་སོ་
སོས་འཕྲལ་དུ་སེལ་ཐབས་བྱས། ཁོ་མོ་ཞིང་རའི་ཟུར་ཞིག་ཏུ་རྐུབ་བཙུགས་ཏེ་བསྡད། མིག་
བཙུམས། རྣ་ཅོག་བཀག དུས་ཡུན་རིང་པོ་ཞིག་གམ་སྐར་མ་གཅིག་ཙམ་སོང་མིན་ཆ་མི་
འཚལ། ལྕག་ཁྲའི་སྒོ་ཏག་སྒྲ་དང་བཅས་ཕྱེ། ཁོ་མོ་ཧོབ་སྟེ་ཡར་ལངས། ཁོ་མོས་སྐད་ཆ་མ་
དྲིས་གོང་ཨ་ཅག་ལོ་མུ་ན་རེ།
ཁྱེད་རང་གི་གཟིམ་ཁང་དུ་མི་སུ་གཅིག་ཀྱང་འབྱོར་མི་འདུག ག་རེ།
འོ། མི་སུ་གཅིག་ཀྱང་འབྱོར་མི་འདུག སྐུ་ཞབས་ཁོང་ནི་ཤུམ་བཞིན་ཁྱེད་རང་
འབོད་བཞིན་འདུག ཚང་མས་ཁྱེད་རང་འཚོལ་བཞིན་འདུག”
ཨི་མ་ཡིས་ལན་མ་སློག ཁོ་མོའི་མིག་རིལ་སྐོར་བ་རྒྱག་བཞིན་ཕྱོགས་བཞི་མཚམས་
བརྒྱད་ལ་བལྟས། དབུགས་ནར་ནར་དུ་འབྱིན། ཁོ་མོའི་རྣམ་འགྱུར་ལ་གྲོང་གསེབ་ཀྱི་ཨ་
ཅག་འདྲོགས་ཐག་ཆོད་ནས་ད་ནི་སྨྱོ་བ་མིན་ནམ་སྙམ་རང་དབང་མེད་པར་གཡོལ། ཨི་
མ་ཡིས་གློ་བུར་དུ་དཔྲལ་བ་ལ་ཐལ་ལྕག་གཞུ་བཞིན་སྐད་ངན་ཤོར། སྐབས་དེ་ཤེད་དུ་རུ་
ཏོ་ཧྥུའི་གཟུགས་བརྙན་ཁོ་མོའི་དྲན་འཛིན་ནང་གློག་འོད་བཞིན་དུ་འཁྱུགས་ནས་མཚན་
མུན་རིང་པོའི་ཁྲོད་ཀྱི་ཁོ་མོའི་རྣམ་ཤེས་གསལ་བ་ལྟར་གྱུར། ཁོ་ནི་མི་བཟང་པོ་ཞིག་རེད་
ཨང་། སེམས་ཁུར་ཆེ་ལ་གཏོང་ཕོད་ཅན་ཞིག་མ་རེད་དམ། གལ་ཏེ་ཁོང་གིས་རོགས་རམ་
ཐད་ཐེ་ཚོམ་བྱས་ནའང་བདག་ཉིད་ཀྱིས་ཡིད་ཀྱི་བརྟན་པ་དབང་མེད་དུ་འཕྲོག་པའི་མིག་
གི་ལྟ་སྟངས་ཤིག་གིས་ཁོ་པ་སླར་ཡང་བརྩེ་དུང་རྙིང་པའི་མེ་རོ་སློང་དུ་འཇུག་ཆོག དེས་
ན་ཁོ་མོ་འཕྲལ་མ་མྱུར་དུ་ཡུས་ཤེ་གཞིས་ཀར་སོང་ཞིང་། ད་ལྟ་ཁོ་མོས་སྒྲུབ་བཞིན་པ་དེ
ཡང་དེ་རིང་སྔ་དྲོའི་དུས་ལ་གཞུང་ཕྱོགས་དཔང་པོའི་ཁྱིམ་དུ་ཁོང་ཁྲོས་ལུས་པོ་འདར་ཡོམ་
ཡོམ་བཟོས་པའི་བྱེད་སྟངས་ཏེ། ལུས་བཙོང་སྟེ་སྐྱབས་རྟེན་བཅོལ་བ་ཞིག་ཡིན་པ་བསམ་
བློར་གཏན་ནས་མ་འཁོར།
བརྒྱད། ཁོ་མོ་འགྲོ་གིན་བསམ་བློ་གཏོང་གིན་གང་འདྲ་ཟེ་ཤོད་དགོས་སམ། འགོ་གང་ནས་
འཛུགས་དགོས་སམ་སྙམ། ཁོ་མོ་མདུན་དུ་འགྲོ་བའི་ཚེ་ནགས་ཤིང་དང་། སྦྱར་དཀར་
སྡོང་པོ། རི་ལྡེབས་ཀྱི་ཚེར་མ་སེར་པོ། ད་དུང་མདུན་ངོས་ཀྱི་གཞིས་ཀ་བཅས་རྒྱུས་མངའ་
ཡོད་པ་ཞེ་ཅིག་ཡིན། སྔར་སོང་གི་བརྩེ་དུང་སེམས་ནང་སླར་ཡང་གསོས། ཁོ་མོའི་གནོན་
ཤུགས་ཀྱིས་བཙིར་ཞིང་ཡ་ང་དགོས་པའི་སེམས་པ་སླར་ཡང་མཛའ་དུང་གི་ཁྲོད་དུ་ཡངས་
པོར་སྐྱེད། དྲོད་རླུང་ཁོ་མོའི་བཞིན་རས་ངོས་སུ་ལྡང་། བཞུ་བཞིན་པའི་གངས་ཆུའི་ཐིགས
པ་ཞ་ལུའི་སྟེང་ནས་རྩྭ་སྟེང་དུ་ཐིགས་བཞིན་མཆིས།
སྔོན་ཆད་ཇི་བཞིན་ཁོ་མོ་གཞིས་ཀའི་སྒོ་ཆུང་ནས་འཛུལ་ཏེ་མདུན་གྱི་སྒོ་རའི་ནང་
འབྱོར། མཐའ་བཞིར་བྱང་ཆུབ་ལྗོན་ཤིང་སྟར་པ་གཉིས་བཙུགས་ཡོད་པའི་ཡལ་འདབ་
རིང་པོ་ལྷག་བསིལ་ཁྲོད་དུ་ཡོམ་ཡོམ་འགུལ་བཞིན་སིར་སིར་གྱི་སྒྲ་སྒྲོག ཁྱི་ཚང་ནང་གི་
ཁྱི་ཟུག་ནས་ཁྱི་སྐད་ཀྱི་བྲག་ཆ་འཁོར་ཡང་མི་གཅིག་ཀྱང་མཐོང་རྒྱུ་མེད།
ཁོ་མོ་ཞེང་ཆེ་ལ་འདྲོང་བའི་ཤིང་གི་སྒྲོམ་སྐས་འཛེགས་ཏེ་རྡོ་གཅལ་བཏིང་ཞིང་ཐལ་
རྡུལ་གྱིས་འཚོས་པའི་ཁྱམས་ར་བརྒྱུད་ནས་སོང་ཞིང་། དེ་གར་སྒོ་མང་པོ་ཞིག་སྟར་པ་
བསྒྲིགས་ནས་ཡོད་པ་ནི་ཡེ་ཤུའི་དབེན་གནས་སམ་མགྲོན་ཁང་ཞིག་དང་མཚུངས། ཁོང་
གི་གཟིམ་ཆུང་ནི་མདུན་ཕྱོགས་གཡོན་ངོས་ཀྱི་ཁང་པ་དེ་ཡིན། ཁོ་མོའི་མཛུབ་མོས་ཨ་
ཤིང་འབྱེད་རྩིས་བྱེད་སྐབས་གློ་བུར་དུ་ཤུགས་མེད་པའི་སྣང་བ་བྱུང་། ཁོ་ནང་དུ་མེད་པར་
དོགས་པ་དང་། ནང་དུ་མེད་ན་ཅི་མ་རུང་སྙམ། འོན་ཀྱང་དེ་ནི་རེ་བ་ཕྲ་མོ་འབའ་ཞིག་དང་
མཐའ་མའི་གོ་སྐབས་ཡིན་པས། ཁོ་མོ་སྐར་མ་གཅིག་ལངས་ཏེ་སེམས་རྣལ་དུ་ཕབ། ཕྱིར་
བཤོལ་བྱེད་ཐབས་མེད་པ་དང་ཁ་ཚ་དགོས་གཏུག་གི་བསམ་པས་ཁོ་མོ་སྒུག་ལོང་མེད་པ
མིག་བཙུམས་ཏེ་ཡར་འཛུལ།
ཁོ་པ་དྲོད་ཐབ་འགྲམ་དུ་བསྡད། རྐང་པ་གཉིས་ཐབ་སྒྲོམ་ཐོག་བཞག ཐ་མག་གང་
ཟག་འཐེན་བཞིན་བསྡད་འདུག
འོ་ཙི་ལགས། ཁྱེད་རང་རེད་འདུག་གོ་ཞེས་ཁོ་ཧོབ་སྟེ་ཡར་ལངས།
ཡིན། ང་ཡིན། རུ་ཏོ་ཧྥུ། ང་ལ་ཞུ་བ་འཐེན་རྒྱུ་ཡོད་པས་ཁྱེད་ཀྱིས་ཐབས་ཤེས་ཤིག་འདོན་རོགས།”
ཁོ་མོས་ཇི་ལྟར་འབད་བརྩོན་བྱས་པ་དང་སྐད་ཆ་ཁའི་ཟུར་དུ་སླེབས་ནའང་ཤོད་
མི་ཐུབ། ཁྱེད་རང་འགྱུར་མི་འདུག སྔར་བཞིན་ཡིད་དུ་འོང་བ་ཞིག་འདུག
ཁོ་མོ་གདུང་ཤུགས་དྲག་པོས་ན་རེ། “ཀྱེ་ཧུད། ཡིད་དུ་འོང་ཡང་ཐབས་རྡུགས་པ་ཞིག་
རེད། བདག་གི་གྲོགས་པོ་ལགས། དེ་ནི་ཁྱེད་རང་གི་སེམས་ལ་ང་གཏན་ནས་མེད་པའི་རྐྱེན་གྱིས་རེད།
དེའི་ཚེ་ཁོས་འདས་དོན་ལ་གསལ་བཤད་བྱེད་རྩིས་བྱས་ནའང་གློ་བུར་དུ་འོས་ཤིང་
འཚམ་པའི་སྐད་ཆ་མི་རྙེད་པས་ཕན་གནོད་ཅང་མེད་པའི་སྐད་ཆ་བཤད་དེ་རང་ཉིད་རྒྱ་
ལས་གྲོལ་ཐབས་བྱས།
ཁོའི་སྐད་ཆ་དང་། ཁོའི་སྐད་གདངས། ཁོའི་དབྱིབས་བཟོ་བཅས་ཚང་མ་དེ་འདྲའི་
ཡིད་དབང་འཕྲོག་པ་ཞིག་ཏུ་སྣང་བས། ཁོས་ཁོ་གཉིས་ཁ་བྲལ་དོན་ནི་བརྗོད་མ་བདེ་བའི་
དོན་ཞིག་གི་རྐྱེན་གྱིས་དང་། དེ་ནི་མི་གཞན་དག་གི་སྙན་གྲགས་དང་ཐ་ན་ཚེ་སྲོག་ཆེད་དུ་
ཡིན་ལུགས་བཤད་པས་ཁོ་མོས་ཡིད་ཆེས་ཁུལ་བྱས་པ་དང་ཐ་ན་དངོས་འབྲེལ་ཁོའི་སྐད་ཆར་ཡིད་ཆེས།
ཁོ་མོ་སྐྱོ་གདུང་དང་བཅས་ཁོ་ལ་ལྟ་བཞིན “ཡིན་གྱི་རེད། འོན་ཀྱང་ང་ནི་སྡུག་པོ་
དཔེ་མི་སྲིད་པ་མྱོང་དགོས་བྱུང་།”
ཁོས་མཚན་ཉིད་རིག་པ་བའི་སྐད་ཆའི་ཉམས་ཀྱིས “མིའི་མི་ཚེ་དེ་འདྲ་རེད” ཟེར།
“ང་གཉིས་ཁ་བྲལ་རྗེས་ཁྱེད་རང་སྐྱིད་པོ་བྱུང་ཡོད་ཀྱི་རེད།” ཨི་མ་ཡིས་མུ་མཐུད་དྲིས།
“ཧའེ། ཡག་སྡུག་སྤེལ་མ་རེད།”
“གལ་སྲིད་ང་གཉིས་ཁ་བྲལ་མེད་ཕྱིན་དེ་ལས་ལེགས་པ་ཡོང་ཤས་ཆེ།”
“རེད་ཨང་གཅིག་བྱས་ན་ཡིན་གྱི་རེད། གམ།
ཁོ་མོ་ཁོའི་འཁྲིས་སུ་བཅར་ནས “ཁྱེད་རང་དངོས་འབྲེལ་དེ་ལྟར་བསམ་གྱི་འདུག་
ཁོ་མོས་ཤུགས་རིང་ཞིག་འབྱིན།
“ཨེ། རུ་ཏོ་ཧྥུ། ཁྱེད་རང་གིས་ཤེས་གསལ་རེད། སྔོན་ཆད་ང་ཁྱེད་རང་ལ་བརྩེ་
པོ་གང་འདྲ་མ་རེད་དམ།
དེའི་ཚེ་ཁོ་མོས་ཁོའི་ལག་པ་ནས་བཟུང་། ཡུད་ཙམ་ལས་མ་སོང་བར་ཁོ་གཉིས་ཀྱི་
མཛུབ་མོ་སྔོན་ཆད་ཞིང་ལས་འགྲེམས་སྟོན་འདུ་ཚོགས་ཐོག་ཇི་བཞིན་ཕན་ཚུན་འབྲེལ།
འོན་ཀྱང་ཁོ་པས་རང་གི་ལ་རྒྱ་མི་ཤོར་བའི་ཆེད་དུ་སོ་སོའི་སེམས་ཀྱི་ཆུ་རགས་མ་ཞིག་པ་
བྱས། ཁོ་མོ་ཁོའི་པང་ཁའི་ནང་འཛུལ་ནས་ན་རེ།
“དེ་དུས་ཁྱེད་རང་མེད་ན་ང་ཇི་ལྟར་འཚོ་དགོས་སམ། བདེ་སྐྱིད་ཀྱི་འཚོ་བར་
ལོབས་པའི་མིས་བདེ་སྐྱིད་འདོར་རུང་ངམ། ང་སེམས་སྡུག་ཚད་ལས་འདས་པ་བྱུང་། ང་
འཆི་རྒྱུ་རེད་བསམ་བྱུང་། དེ་དག་སྐོར་རྗེས་སུ་བཤད་ཆོག འོན་ཀྱང་ཁྱེད་རང-----ཁྱེད་
རང་གིས་ང་ལ་གཡོལ་བ་རེད།”
ལོ་གསུམ་གྱི་རིང་སྐྱེས་པའི་གཤིས་རྒྱུད་གྱོང་པོའི་ལྐོག་ཏུ་གབ་པའི་གཉོད་ཆུང་གི་
སེམས་བྱུང་གིས་ཁོས་དོགས་ཟོན་ཆེན་པོས་ཁོ་མོ་ལ་གཡོལ་ཐབས་བྱས། ཨི་མ་ཡི་མགོ་བོ་
ཁོའི་དང་ཁར་ཕར་ཡོ་ཚུར་ཡོ་བྱེད་པའི་ངང་ཚུལ་ནི་དགའ་བས་མྱོས་པའི་བྱི་ལ་མོ་ཞིག་
དང་འདྲ་བར་སྙིང་རྗེ་ལ་བློ་ལ་འབབ་པ་ཞིག་ཏུ་སྣང་། ཁོ་མོས་མུ་མཐུད་བརྗོད་དོན།
“ཁྱེད་རང་བུད་མེད་གཞན་དག་ལ་དགའ་བཞིན་ཡོད་དམ། སྐད་ཆ་དྲང་པོ་ཤོད།
ཨ། བུད་མེད་སྐོར་ང་རྒྱུས་མངའ་ཆེ། ངས་ཁོང་ཚོར་བསམ་ཤེས་ཐུབ། ཁོང་ཚོ་ཁྱེད་རང་ལ་
སེམས་ཤོར་ཐག་ཆོད་ཀྱི་རེད། སྐབས་དེ་དུས་ང་ཡང་ཁྱེད་རང་གི་ལྕགས་ཀྱུ་ལ་འཁོན་པ་མ་
རེད་དམ། ཁྱེད་རང་ཕོ་ཁྱོ་ག་ཞིག་རེད། ཁྱེད་རང་ལ་ཡིད་ཀྱི་བརྟན་པ་འཕྲོག་ནུས་ཡོངས་
རྫོགས་མངའ། འོན་ཀྱང་ང་ཚོ་ཡང་བསྐྱར་འགོ་བཙུགས་ན་ཆོག མ་རེད་དམ། ང་གཉིས་
ཡང་བསྐྱར་ཕན་ཚུན་བརྩེ་པོ་ཆགས་ཀྱི་རེད། ཁྱེད་རང་ལྟོས་དང་། ང་དགའ་པོ་གང་འདྲ་
བྱུང་མི་འདུག་གམ། ཁྱེད་རང་སྐད་ཆ་མི་ཤོད་པ་ཅི་ཡིན་ནམ།”
ཁོ་མོའི་རྣམ་འགྱུར་འཁྲིལ་བག་དང་ལྡན་ཞིང་། འདྲེན་བྱེད་ནང་མཆི་ཞག་ཀེམ་ཀེམ་
གཡོ་བའི་ཚུལ་ནི་དྲག་ཆར་རླུང་འཚུབ་རྗེས་སུ་མེ་ཏོག་གི་འདབ་མ་སྔོན་པོའི་ཐོག་ལུས་
པའི་ཆུ་ཐིགས་བཞིན་དུ་སྣང་།
ཁོས་ཁོ་མོ་པུས་མོའི་ཐོག་ཏུ་བཞག ལག་རྒྱབ་ཀྱིས་ཁོ་མོའི་སྣུམ་ཞག་ལྡན་པའི་ཡ་
སྐྲར་བྱུག་བྱུག་བྱས། ཆུ་ལྷའི་མཚམས་སྤྲིན་གྱི་འོད་ལྷག་གསེར་གྱི་མདའ་མོ་ཞིག་དང་
མཚུངས་པར་ཁོ་མོའི་སྐྲ་ལོའི་ཐོག་ཕོག ཁོ་མོ་མགོ་བོ་དུད། ཁོ་རང་དབང་མེད་པར་མཆུ་
འདབ་ཁོ་མོའི་འདྲེན་བྱེད་ལ་དལ་བུར་རེག་རེག་བྱས།
ཁོ་ན་རེ། “ཁྱེད་རང་ངུས་སམ། ག་རེ་ཡིན་ནམ།”
ཁོ་མོ་ངུ་ཤོར། རུ་ཏོ་ཧྥུའི་སེམས་ལ་དེ་ནི་བརྩེ་དུང་གི་མཚོ་མོ་རྡོལ་བའི་རྐྱེན་གྱིས་ཡིན
ཤས་ཆེ་སྙམ། ཁོ་མོས་ཁ་མི་གྲག་པས་ཁོའི་སེམས་ལ་ཁོ་མོ་འཚེར་སྣང་གིས་བརྗོད་མ་ཕོད་
པ་རེད་སྙམ། དེས་ན་ཁོས་སྐད་ཆེན་པོས།
“ཀྱེ་ཀྱེ། དགོངས་པ་དྭངས་པར་མཛོད་ཅིག དོན་དུ་བདག་ནི་ཁྱོད་གཅིག་པུར་
བརྩེ། བདག་ནི་སྔོན་ཆད་གླེན་ཞིང་གདུག་སེམས་ངན། བདག་ཁྱེད་ལ་བརྩེ། བདག་ནམ་
ཡང་ཁྱེད་ལ་བརྩེ།…………ཁྱེད་རང་ལ་ཅི་བྱུང་སོང་ངམ། བདག་ལ་སྨྲོས་ཤིག” ཟེར་བཞིན་ཁོ་
པ་པུས་མོ་བཙུགས།
ཀྱེ་ཧུད། བདག་མ་རྩ་སྟོངས་སོང་། རུ་ཏོ་ཧྥུ། ང་ལ་ཧྥ་སྒོར་སུམ་སྟོང་སྔ་གཡར་གནང་དང་།
འདི་་་འདི་་་་ཁོས་དེ་ལྟར་ཤོད་ཀྱིན་དལ་བུར་ལངས། ཁོའི་ངོ་གདོང་གི་རྣམ་འགྱུར་སྒམ་ནན་དུ་གྱུར།
ཁོ་མོས་མྱུར་སྟབས་ཀྱིས་མུ་མཐུད་བརྗོད་དོན། “ཁྱེད་རང་གིས་ཤེས་གསལ་རེད། ངའི་
ཁྱོ་བོས་རྒྱུ་ནོར་ཚང་མ་གཞུང་ཕྱོགས་དཔང་པོ་ཞིག་ལ་མངགས་བཅོལ་གྱི་ཚབ་འདོམས་
བྱས་པ་རེད། འོན་ཀྱང་ཁོ་པ་བྲོས་ལ་ཤོར་འདུག ང་ཚོར་བུ་ལོན་ཡོད་པའི་ཁར་ནད་པས་
སྨན་བཅོས་རིན་པ་འགྱངས་ཆད་བྱས། ང་ཚོའི་ཁང་གཞིས་བཙོང་རིན་གཙང་རྩིས་རྒྱག་
རྒྱུ་ཡིན་ནའང་ཕར་ཙམ་སོང་རྗེས་གཞི་ནས་ལོན་ཐུབ།
འོན་ཀྱང་དེ་རིང་ཧྥ་སྒོར་སུམ་སྟོང་
སྤྲོད་མི་ཐུབ་པས་ངའི་ཁྱིམ་གྱི་རྒྱུ་དངོས་ཡོད་ཚད་སྒོ་སམ་བརྒྱབ་སོང་། དེ་ནི་མིག་སྔའི་
གནས་ཚུལ་ཐབས་རྡུགས་པོ་དེ་ཡིན་པས་ཁྱེད་རང་གིས་རོགས་རམ་བྱེད་སྲིད་སྙམ་ཏེ་རེ་
བ་ཞུ་བར་ཡོང་བ་ཡིན།”
རུ་ཏོ་ཧྥུའི་སེམས་ལ “ཨ་ལས། ད་བྱེད་དུས་ཁོ་མོ་དོན་དེའི་ཆེད་དུ་ཡོང་བ་རེད་
འདུག་སྙམ།” ཁོའི་ངོ་གདོང་དེ་མ་ཐག་སྐྱ་བོར་གྱུར།
མཐར་ཁོས་སེམས་རྣལ་དུ་ཕབ་སྟེ་བརྗོད་དོན།
‘བརྩེ་བའི་ལྕམ་སྐུ་ཞབས། བདག་ལ་དངུལ་མེད།”
ཁོས་རྫུན་གཏམ་བཤད་པ་མ་རེད། མ་གཞི་དངུལ་སྤྲོད་མཁན་ལ་མཚོན་ན་གཏོང་
ཕོད་དེ་སེམས་ལ་སྤྲོ་སྣང་འཕེལ་བ་ཞིག་མ་ཡིན་ནའང་གལ་ཏེ་ལག་པར་དངུལ་ཡོད་ན་
ཁོས་ཏན་ཏན་ཁོ་མོ་ལ་སྔ་གཡར་གཏོང་སྲིད། བརྩེ་དུང་རྩ་མེད་བཟོ་བའི་དྲག་ཆར་རླུང་
འཚུབ་ཁྲོད་ནས་རྒྱུ་དངུལ་ཐོག་གི་རེ་བ་ནི་སྙིང་རྗེ་གཏན་ནས་མེད་པ་དང་རྩ་འགོག་
གཏོང་ནུས་ལྡན་པ་དེ་ལགས།
ཁོ་མོས་ཁོ་ལ་ཕུར་ཚུགས་སུ་ཡུད་ཙམ་བལྟས།
“ཁྱོད་ལ་དངུལ་མེད་པ་རེད་ཨང་།”
ཁོ་མོས་ཐེངས་ཁ་ཤས་ཟློས།
ཁྱོད་ལ་དངུལ་མེད་པ་རེད། སྔ་ས་ནས་ཤེས་ན་ང་མཐའ་མཇུག་གི་ཞབས་འདྲེན་
ཞུ་བར་ཡོང་དགོས་དོན་ཅི། ཁྱོད་ང་ལ་བརྩེ་དུང་གཏན་ནས་མེད། ཁྱོད་རང་ཡང་སྐྱེས་པ་
གཞན་དག་ལས་ལྷག་པ་ཅི་ཡང་མི་འདུག
ཁོ་མོ་ནད་མི་ཐེག་པས་སེམས་ནང་གི་སྐད་ཆ་དྲང་པོ་བཤད།
རུ་ཏོ་ཧྥུས་ཁོ་མོའི་སྐད་ཆའི་བར་དུ་འཚངས་ནས་ང་ཡང་ལག་པ་འཛངས་པོ་ཡོད་ཅེས་བཤད།
ཨི་མ་ན་རེ། ཀྱེ་ཧུད། ཁྱོད་ཡ་ང་། ཁྱོད་དངོས་འབྲེལ་ཡ་ང་ཨང་།
ཁོ་མོའི་མིག་མདའ་གྱང་ལྡེབས་སུ་བཀལ་པའི་མཛེས་སྤྲོས་མཚོན་ཆའི་ཁྲོད་ནས་
དངུལ་སྐུད་ཀྱི་དཀྲིས་བརྒྱབ་པའི་ཐུང་མདའ་འོད་ལམ་ལམ་འཚེར་བ་ཞིག་གི་ཐོག་ཏུ་ལྷུང་།
“གལ་ཏེ་ཁྱོད་རང་ལ་དངོས་འབྲེལ་དངུལ་མེད་ན་མེ་མདའི་སྒོམ་ཤིང་ཐོག་དངུལ་
སྐུད་དཀྲི་མི་སྲིད། མུ་ཏིག་འགྲོན་བུས་བརྒྱན་པའི་ཆུ་ཚོད་འཁོར་ལོའང་ཉོ་མི་སྲིད།” ཁོ་
མོས་པུ་ཨེར་དབྱིབས་ཀྱི་ཆུ་ཚོད་འཁོར་ལོ་སྟོན་བཞིན་མུ་མཐུད་བརྗོད་དོན། “དེ་བས་ཀྱང་
རྟ་ལྕག་ལ་གསེར་ཆུ་བཏང་བའི་དངུལ་དྲིལ་བསྒར་མི་སྲིད(ཁོ་མོས་དངུལ་དྲིལ་ལག་པས་
ཕུར་བཞིན)ད་དུང་གསེར་གྱི་ཆུ་ཚོད་ཐོག་ཏུའང་ཆབ་ཆབ་འདི་འདྲ་འདོགས་མི་སྲིད། ཨ་
ལ་ལ། ཁྱོད་ལ་མེད་པ་གཅིག་ཀྱང་མེད། ཐ་ན་གཟིམ་ཆུང་ནང་དུ་ཨ་རག་ཤེལ་དམ་དང་ཨ་
རག་ཤེལ་ཕོར་འཇོག་སའི་བང་ཁྲི་ཞིག་ཡོད་པ་རེད། གང་ལགས་ཤེ་ན་ཁྱོད་ནི་རང་གིས་
རང་ལ་གྱོང་གུན་མི་གཏོང་མཁན་ཞིག་དང་འཚོ་བ་སྐྱིད་ལ་རོལ་མཁན་ཞིག་རེད། ཁྱོད་
རང་ལ་ཁང་གཞིས་དང་། ས་ཞིང་། ནགས་ཚལ་ཡོད་པ་དང་། རི་དྭགས་སྐོར་རྒྱག་བྱེད་པ།
ཕ་རི་སི་ལ་ཡུལ་སྐོར་ལ་འགྲོ་བ………ཨ་ལ་ལ། ཐ་ན་ཅ་དངོས་ཆུང་ཆུང་འདི་འདྲ་ཞིག་
ལའང” ཞེས་ཁོ་མོས་དྲོད་ཐབ་སྟེང་དུ་བཞག་པའི་འོག་འཇུག་གི་ཐེབ་ཆི་ལག་པར་བླངས་
ཏེ་སྐད་གསང་མཐོན་པོས “དོ་སྣང་བྱེད་རིན་མེད་པའི་ཅ་དངོས་ཆུང་ཆུང་འདི་ཙམ་
ལའང་དངུལ་ག་ཚོད་སྤྲད་མེད་དམ། ཨ་ཧོ། ང་ལ་ཁྱོད་རང་གི་ཅི་ཡང་མི་དགོས། ཁྱོད་
རང་ཉར་སྡོད་ཅིག དེ་ལྟར་ཤོད་བཞིན་ཁོ་མོས་ཐེབ་ཆི་དེ་གཉིས་རྒྱང་དུ་འཕངས། དེའི་ཐོག་གི་གསེར་གྱི་
རག་ཐག་གྱང་ལ་རྡུང་ནས་དུམ་བུར་སོང་།
“དེ་ལྟར་ནའང་ངས་ནི་ཁྱོད་ཀྱི་འཛུམ་ཆུང་ཞིག་ཙམ་གྱི་ཆེད་དུ་དང་། མིག་ཟུར་
ཙམ་ཞིག་ལྟ་རེའི་ཆེད་དུ་དང་། “ཡག་བྱུང” ཙམ་གྱི་སྐད་ཆ་ཐོས་རེས་ངས་ཡོད་ཚད་
དང་ཡོད་ཚད་ཁྱོད་ཀྱི་ཆེད་དུ་བློས་བཏང་། ཡོད་ཚད་བཙོང་། ངལ་ལས་རྒྱུག ཁྲོམ་གཞུང་
དུ་སློང་དགོས་བྱུང་ནའང་བློ་འགྱོད་མེད་པར་བྱེད་ཕོད། འོན་ཀྱང་ཁྱོད་རང་ཧ་ལམ་ཁྱོད་
ཀྱི་ཆེད་དུ་ངས་སྡུག་པོ་མྱོང་མེད་པ་ལྟར་འགུལ་སླེའི་རྐུབ་སྟེགས་ཐོག་བློ་བདེ་བག་ཕེབས་
ངང་བསྡད། ཁྱོད་རང་གིས་ཤེས་གསལ་ལྟར། གལ་ཏེ་ཁྱོད་རང་མེད་ན་ང་འཚོ་བ་སྤྲོ་སྣང་
ལྡན་པ་ཞིག་བསྐྱལ་ཆོག་པ་ཡོད། སུས་ང་འཚོལ་བར་བཏང་བྱུང་ངམ། འོ་ན་རྒྱན་བཞག་
པ་ཨེ་ཡིན། ཁྱོད་ཀྱིས་སྔོན་ཆད་ང་ལ་བརྩེ་པོ་ཡོད་ཟེར་མྱོང་ད་ལྟ་རང་ཡང་དེ་ལྟར་
བཤད། ཀྱེ་ཧུད། དེ་ལས་ཁྱོད་ཀྱིས་ང་ཕྱིར་ཕུད་ན་དགའ། ཁྱོད་ཀྱིས་ད་ལྟ་ངའི་ལག་
པར་འོ་བྱས་པའི་དྲོད་ད་དུང་ཡལ་མི་འདུག ལྟོས་དང་། ད་ལྟ་རང་ཁྱོད་ས་གདན་འདིའི་
སྟེང་དུ་པུས་མོ་བཙུགས་ནས་ནམ་ཡང་ང་ལ་བརྩེ་བར་བྱེད་ཅེས་མནའ་བོར། ཁྱོད་ཀྱིས་
ང་ཡིད་ཆེས་སུ་བཅུག ཁྱོད་ཀྱིས་ང་ལོ་གཉིས་རིང་ལ་ཆེས་མཛེས་སྡུག་ལྡན་པའི་རྨི་ལམ་
ནང་མྱོས་སུ་བཅུག དེ་ནས་ང་གཉིས་ཀྱི་ཡུལ་སྐོར་འཆར་གཞི་ཁྱོད་ཀྱིས་བརྗེད་ཡོད་
ཀྱི་མ་རེད། ཨེ་རེད། དེ་རྗེས་ཁྱོད་ཀྱི་འཕྲིན་ཡིག་འབྱོར། ཀྱེ་ཧུད། ཁྱོད་ཀྱི་འཕྲིན་ཡིག་གིས་
ངའི་སྙིང་བཀས་སོང་། ད་ཆ་ང་ཁོའི་སར་ཞུ་བ་འཐེན་པར་སླེབས། ཁོ་ལྟ་བུའི་འཚོ་
བར་སེམས་ཁྲལ་མེད་པའི་སྐུ་ངོ་ཞིག་གི་མདུན་དུ་ཞུ་འབུལ་ལ་བཅར། ངའི་བརྩེ་དུང་ལྷག་
མ་མེད་པ་ཁོ་ལ་སྦྱིན། ཆེས་སྤྱིར་བཏང་གི་མི་ཞིག་གིས་ཀྱང་བྱེད་སྲིད་པའི་རོགས་རམ་
ཆུང་ཆུང་ཞིག་ཁོས་གཡོལ་ནས་བྱེད་མི་འདོད། དེ་ནི་ཁོའི་ཧྥ་སྒོར་སུམ་སྟོང་གློད་གཏོང་
དགོས་པའི་དབང་གིས་རེད་ཨང་། 
རུ་ཏོ་ཧྥུས་སྣང་བ་བག་ཚ་གཏན་ནས་མེད་པར “ང་ལ་དངུལ་མེད” ཅེས་ཟེར། དེ་ལྟ་
བུའི་བཟོད་སྒོམ་ནི་ཕུབ་མཁྲེགས་པོ་ཞིག་དང་འདྲ་བར་ཁོང་ཁྲོ་གང་ཡོད་ཕུབ་འོག་ཏུ་མནན།
ཁོ་མོ་ཕྱིར་ཐོན། ཁང་པའི་གྱང་ཡང་འདར་ཡོམ་ཡོམ་བྱེད་པ་དང་། གནམ་གཅལ་
གྱིས་ཁོ་མོ་མནན་པར་ཉེ་བ་ལྟར་སྣང་། ཁོ་མོ་སླར་ཡང་ལམ་ཆུང་རིང་པོ་ཞིག་བརྒྱུད། ལོ་
མ་རྙིང་པ་ལྷགས་པས་དེད་པ་དག་ཕུང་གསོག་ཐེབས་པར་རྐང་པ་འཁོན་ཏེ་འགྱེལ་གྲབས་
བྱས། ཁོ་མོ་མཚམས་ཡུར་འགྲམ་གྱི་ལྕགས་ཁྲའི་སྒོ་མོའི་མདུན་དུ་འབྱོར་ཙམ་བྱུང་། སྒོ་
འབྱེད་རྒྱུར་བྲེལ་བས་སེན་མོ་སྒོ་ལྕགས་ལ་འཁོན་ནས་ཆག དེ་ནས་གོམ་པ་བརྒྱ་ཙམ་སྤོས་
རྗེས་ངལ་བས་དུབ་ནས་དབུགས་ཀྱང་འབྱིན་རྔུབ་མི་ཐུབ་པར་འགྱེལ་ལ་ཉེ། ཁོ་མོས་རིག་
པ་སྒྲིམ་སྟེ་མ་འགྱེལ་ཙམ་བྱུང་། དེ་ནས་ཁོ་མོས་ཕྱིར་བལྟས་སློག་སྟེ་གྲག་འགུལ་མེད་པའི་
ཡུས་ཤེ་གཞིས་ཀ་དང་། རྩྭ་ར། མེ་ཏོག་ལྡུམ་ར། སྒོ་ར་ཆེན་པོ་གསུམ་དང་ཁང་པའི་མདུན་
ངོས་ཀྱི་མཐོ་དམའ་མི་འདྲ་བའི་སྒེའུ་ཁུང་ལ་སླར་ཡང་ཐེངས་གཅིག་བལྟས།
ཁོ་མོ་བསམ་རྒྱུ་དྲན་རྒྱུ་མེད་པར་དེ་གར་ལངས་པའི་ཚེ་བདག་ཉིད་བདག་ཉིད་ཡིན་
པའི་ཚོར་སྣང་མེད་པར། འབྲུག་སྒྲ་ལྡིར་བ་ལྟར་གྱི་རོལ་དབྱངས་ས་ཞིང་དང་ཐང་རྒོད་ཐོག་
གང་སར་ཁྱབ་པ་ཇི་ལྟའི་འཕར་རྩ་ལྡིང་བ་ཁོ་ན་ཚོར། ཁོ་མོའི་རྐང་འོག་གི་ས་ཆ་རློན་པ་ནི་
ཆུ་ལས་སླ་བ་དང་། རྨོད་རོལ་གྱི་རི་མོ་ནི་ཁོ་མོའི་སྣང་བར་ཆུ་བོའི་རླབས་ཀྱི་གཉེར་མ་ཁམ་
པ་ཞིག་དང་མཚུངས། ཁོ་མོའི་རྣམ་ཤེས་ནང་གི་དྲན་གསོ་དང་། བསམ་ཚུལ་ཁྲི་སྟོང་མང་
པོ་ཡང་གློ་བུར་དུ་ཤོག་སྦག་གི་མེ་ཏོག་བཞིན་དགུང་དུ་འཕྱུར། ཕ་རྒན་དང་། ལེ་ཧོའི་ཁང་
ཆུང་། རང་ཁྱིམ་གྱི་གཟིམ་ཆུང་། དེ་མིན་ཡུལ་ལྗོངས་གཞན་དག་བཅས་དུས་གཅིག་ལ་
མིག་ལམ་དུ་འཆར། ཁོ་མོ་སྨྱོ་ལ་ཉེ་བས་འཇིགས་ཤིང་སྐྲག སྡུག་བསྲན་ཆེན་པོས་སེམས་
རྣལ་དུ་ཕབ་ཐབས་བྱས་ཀྱང་སྔར་བཞིན་དྲན་པ་རབ་རིབ་ལས་མི་གསལ། ཁོ་མོ་སྐྱི་གཡའ་
བའི་གནས་སུ་ལྷུང་བའི་འབྱུང་རྐྱེན་དངུལ་གྱི་ཆེད་དུ་ཡིན་པ་ཁོ་མོས་དྲན་མི་གསོས། ཁོ་
མོ་ནི་བརྩེ་དུང་གི་ཆེད་དུ་སྐྱོ་གདུང་སྐྱེས་ནས་རྣམ་ཤེས་བེམ་པོ་དང་བྲལ་ཞིང་། དེ་ནི་ཕྱི་
མའི་ལམ་དུ་ཆས་ལ་ཉེ་བའི་མི་ཞིག་གི་སྣང་བར་རང་གི་ཚེ་སྲོག་རྨས་སྐྱོན་ཤོར་སའི་རྨ་ཁ་
ནས་ཕྱིར་ཤོར་འགྲོ་བའི་ཉམས་སྣང་འཆར་དང་མཚུངས།
མཚན་མུན་རུབ་པ་དང་ནམ་མཁའི་མཐོངས་སུ་ཕོ་རོག་འཕུར་བཞིན་འདུག
གློ་བུར་དུ་ཁོ་མོའི་སྣང་བར་ནམ་མཁའི་མཐོངས་སུ་བགྲང་ལས་འདས་པའི་མེ་ཟླུམ་
དུ་མ་མེ་སྒྱོགས་ཀྱི་མདེའུ་འབར་བ་ཇི་བཞིན་འཐོར་ནས་སྐོར་བ་ལིང་ལིང་ངང་ཐུར་དུ་
འབབ་པ་དང་ཤིང་གི་ཡལ་གའི་དཀྱིལ་དུ་སླེབས་ཤིང་གངས་གསོག་གི་ཁྲོད་དུ་ལྷུང་། མེ་
ཟླུམ་རེ་རེའི་དབུས་སུ་རུ་ཏོ་ཧྥུའི་རྣམ་པ་རེ་ཡོད་པ་དག་ཇེ་མང་ཇེ་མང་དུ་སོང་ནས་ཁོ་མོའི་
ཕྱོགས་སུ་འཕུར་ཡོང་བ་དང་ཁོ་མོའི་ལུས་པོའི་ནང་སིམ་ནས་མི་སྣང་བར་གྱུར། ཁོ་མོས་
རིག་པ་བསྒྲིམས་ནས་ལྟ་བའི་ཚེ་དེ་ནི་ཁང་ཁྱིམ་དུ་མའི་སྒྲོན་འོད་རབ་རིབ་ཡིན་པ་ཤེས།
དེའི་ཚེ་ཁོ་མོར་འཕྲད་པའི་གནད་དོན་ནི་གཏིང་མཐའ་མི་མངོན་པའི་གཅོང་རོང་
ཞིག་དང་འདྲ་བའི་ངོས་འཛིན་བྱུང་། ཁོ་མོ་དབུགས་ཀྱང་གཏོང་མི་ཐུབ་པ་དང་བྲང་ཁོག་
བསྡམས་ནས་གས་གྲབས་བྱེད། གློ་བུར་དུ་སེམས་ཐག་ཆོད་པས་ཧ་ལམ་དགའ་སྤྲོ་དང་
བཅས་དབུགས་ཐེངས་གཅིག་ལ་རི་མགོ་ནས་ཐུར་བབས། བ་ཕྱུགས་བཞུད་སའི་ཟམ་པ་
བརྒལ། ལམ་ཆུང་བརྒྱུད། སྲང་ལམ་ཆེ་ཆུང་གཤགས། ཚལ་ཁྲོམ་སྒྲོལ་ཏེ་སྨན་རྫས་ཚོང་
ཁང་གི་སྒོ་ཁར་འབྱོར།
སྨན་རྫས་ཚོང་ཁང་ནང་མི་མི་འདུག ཁོ་མོ་ནང་དུ་འཛུལ་དགོས་བསམ་ནའང་སྒོ་
དྲིལ་གྲག་མ་ཐག་མི་དོན་ཡོང་སྲིད་པས་ཟུར་གྱི་སྒོ་ཆུང་ནས་འཛུལ། དབུགས་སྒྲིམ། གྱང་
ལ་བསྙེས་ཏེ་ཤར་རེར་གསོལ་ཐབ་ཀྱི་སྒོ་ཁར་སླེབས། དྲོད་ཐབ་སྟེགས་བུའི་ཐོག་ལཱ་སྒྲོན་
ཞིག་སྤར་འདུག ཀྲུ་སི་ཐེན་འོག་འཇུག་རྐྱང་པ་ཞིག་གྱོན། ལག་ཏུ་ཚལ་བླུགས་པའི་སྡེར་
མ་ཞིག་ཐོགས་ཏེ་ཕྱིན་སོང་།
“ཨ་ལས། ཁོང་ཚོ་ཁ་ལག་ཟ་བཞིན་འདུག ངང་ཙམ་བྱེད་དོ། །”
ཁོ་པ་ཚུར་སླེབས། ཁོ་མོས་སྒེའུ་ཁུང་རྡུང་ཙམ་བྱས་པས་ཁོ་པ་ཕྱིར་ཐོན་བྱུང་།
“ང་ལ་ལྡེ་མིག་སྤྲོད་དང་། སྟེང་ཐོག་གི་ཁང་ཆུང་དེའི་ལྡེ་མིག དེར་་བཞག་
ཡོད་རེད། ག་རེ།
ཁོས་ཁོ་མོ་ལ་ལྟ་བའི་ཚེ་བཞིན་རས་སྐྱ་བོར་གྱུར་ཅིང་། མཚན་མོའི་མུན་པའི་ནང་
དེ་བས་མངོན་གསལ་དོད་པས་ཁོ་ཧ་ལས། འོན་ཀྱང་ཁོའི་སྣང་བར་ཁོ་མོ་ལྷག་པར་ཡིད་དུ་
འོང་ལ་བརྗིད་ཆགས་ཉམས་དགའ་བ་ལྷ་ཡི་སྲས་མོ་ཞིག་དང་འདྲ། ཁོ་མོ་ལ་ཡང་སྙིང་ག་རེ་
དགོས་མིན་མི་ཤེས་མོད། བཀྲ་མི་ཤིས་པའི་གནས་ཚུལ་ཞིག་ཡོང་རྒྱུ་ཡིན་པའི་རྣམ་རྟོག་བྱུང་།
ཁོ་མོས་སྒུག་ཡུན་མི་བཟོད་པ་དང་། ངག་འཇམ་ལ་སྐད་འགོ་དམའ་བ། ཡིད་དབང་
རབ་ཏུ་འཕྲོག་པའི་སྐད་གདངས་ཐོག་ནས་ང་ལ་ལྡེ་མིག་དགོས་ཡོད། ཁྱོད་ཀྱིས་སྤྲོད་དང་ཟེར།
གྱང་པང་མཐུག་པོ་མེད་པས་གསོལ་ཐབ་ནང་དུ་སྡེར་མར་ཐུར་མ་ཐུག་པའི་སྒྲ་ཐོས་ཐུབ།
སྐུ་ངོ་ལ་སྙན་སེང་ཞུ་དགོས།
སྒུག་དང་། ཞུ་དགོས་མ་རེད། ་
དེ་རྗེས་ཁོ་མོས་ཇི་མི་སྙམ་པའི་ཚུལ་དུ་བཅོས་ནས་ན་རེ།
ཝེ། ཁྱོད་རང་འགྲོ་མི་དགོས། ངས་ཏོག་ཙམ་ནས་ཁོང་ལ་བཤད་ཆོག ང་ལ་སྒྲོན་
མེ་སྟོན་དང་ཟེར།
ཁོ་མོ་བར་ཁྱམས་ནང་འཛུལ། སྨན་རྫས་སྦྱོར་རྟ་ཁང་གི་སྒོ་ཕྱེ་འདུག གྱང་གི་ལྡེབས་
སུ་ཅ་ལག་ཙག་ཙིག་མཛོད་ཁང་ཞེས་པའི་ཤོག་འཛར་སྦྱར་བའི་ལྡེ་མིག་ཅིག་མཆིས།
སྨན་གཉེར་དཀའ་བཅུ་པ་སྒུག་ཡུན་མ་བཟོད་པར་ཀྲུ་སི་ཐེན་ཞེས་སྐད་བརྒྱབ།
ང་གཉིས་ཐོག་ཁང་དུ་འགྲོ་དང་།
ཁོ་པ་ཁོ་མོའི་རྗེས་སུ་སྙེག་ནས་སྐས་ཀ་འཛེགས།
ལྡེ་མིག་གཅུས་མ་ཐག་སྒོ་བྱེ་སོང་། ཁོ་མོ་ཡ་ཡོ་མེད་པར་ཐད་ཀར་བང་ཁྲི་གསུམ་པའི་
མདུན་དུ་སོང་། ཁོ་མོས་གསལ་གསལ་ཐིང་ཐིང་ངེས་ཡོད་པས་ཤེལ་དམ་སྔོན་པོ་དེ་བླངས་
ཐོག་ཁ་གཅོད་ཕྱེ། ལག་པ་ནང་དུ་བརྒྱུས་ནས་ཕྱེ་མ་དཀར་པོ་སྦར་མོ་གང་བླངས་ཏེ་འཕྲལ་མར་བགམ།
ཟ་མི་ཉན་ཞེས་ཁོ་པ་ཁོ་མོའི་ཕྱོགས་སུ་མཆོངས།
སྐད་མ་རྒྱག གཞན་མ་གཏོགས་མི་ཡོང་གི་རེད་ཁོ་དངངས་སྐྲག་ལངས་ནས་སྐད་རྒྱག་རྩིས་བྱེད་སྐབས་ཁོ་མོ་ན་རེ།
གང་ཡང་མ་ཤོད། དེས་མིན་ན་ཁྱོད་རང་གི་སྦྱིན་བདག་ལ་ཐག་ཞོར་འབྲེང་འདྲུད་འཁེལ་ཡོང་།
དེ་ནས་ཁོ་མོ་ཁྱིམ་དུ་ལོག མི་ཞིག་གིས་ལས་འགན་ཆེན་པོ་ཞིག་བསྒྲུབས་ཟིན་པ་
ལྟར་སེམས་རྣལ་དུ་བབ་པ་དང་སེམས་པ་ལྷོད་ཤིག་ཤིག་བྱུང་།
རྒྱུ་ནོར་སྒོ་སམ་འཐེན་པའི་སྐོར་ཆ་ལིས་ཐོས་པ་ན་སེམས་པ་ལང་ལོང་དུ་གྱུར་ནས་
མགྱོགས་པོ་ཁྱིམ་དུ་ལོག དེ་དུས་ཨི་མ་ནི་ཕྱི་ལ་སོང་ནས་བསྡད་མེད། ཁོ་སྨྲེ་སྔགས་ཤོར་
བ་དང་ངུ་ཤོར་ནས་དྲན་མེད་དུ་བརྒྱལ། འོན་ཀྱང་ཁོ་མོ་ད་དུང་ལོག་མེད། ཁོ་མོ་ཡང་སྙིང་
གང་དུ་སོང་བ་ཡིན་ནམ་སྙམ་ནས་ཁོས་ཧྥེ་ལེ་ཞི་ཧའོ་མེ་ཚང་དང་། སྐུ་ཞབས་དྷུ་ཝ་ཧྲེ་
ཚང་། ལེ་ཧོའི་ཚོང་ཁང་། གསེར་སེང་མགྲོན་ཁང་བཅས་གང་སར་འཚོལ་བར་བཏང་ཡང་
མ་རྙེད། ཁོ་པ་སེམས་པ་མེ་ལྟར་འཚབ་པའི་ཁྲོད་དུ་སོ་སོའི་གཏམ་སྙན་གྲགས་ཡུག་ཕྱགས་
སོང་བ་དང་། ཁྱིམ་གྱི་རྒྱུ་ནོར་སྟོངས། པིར་ཐེའི་མདུན་ལམ་ལ་རེ་བ་མེད་པ་བཅས་མཐོང་
སྐབས་རྒྱུ་རྐྱེན་གང་ཞིག་གིས་དེ་འདྲ་བཟོས་པ་ཡིན་ནམ།………ཁོས་ཅི་ཡང་མ་ཤེས་པ་
གང་འདྲ་ཡིན་ནམ་སྙམ། ཁོ་དགོང་མོའི་ཆུ་ཚོད་དྲུག་བར་སྒུག མཐར་སྒུག་ཡུན་མི་ཚུགས་
པས་ཁོ་མོ་གྲོང་ཁྱེར་རུ་ཨང་དུ་སོང་བ་ཡིན་གྱི་རེད་སྙམ་སྟེ་གཞུང་ལམ་ཐོག་ཏུ་སོང་ནས་
སྒུག་པར་སོང་། འོན་ཀྱང་སྤྱི་ལེ་གཉིས་སོང་ནའང་མིའི་གྲིབ་གཟུགས་ཙམ་མཐོང་རྒྱུ་མེད་
པས་ཡུད་ཙམ་སྒུག་རྗེས་ཚུར་ལོག་ཡོང་།
དེ་དུས་ཁོ་མོ་ཁྱིམ་དུ་སླེབས་ཟིན་འདུག
“ཆག་སྒོ་ག་རེ་བྱུང་བ་རེད་དམ། གང་འདྲ་བྱས་པ་རེད་དམ། ང་ལ་ཤོད་དང་ཟེར།
ཁོ་མོ་ཡིག་ཅོག་མདུན་དུ་བསྡད་དེ་འཕྲིན་ཡིག་ཅིག་བྲིས། དལ་ལྷོད་ངང་ཡིག་
སྐོགས་ཁ་བརྒྱབ། དེ་ནས་ཟླ་དུས་ཚེས་གྲངས་དང་ཆུ་ཚོད་དང་བཅས་པ་བྲིས།
དེ་ནས་ཁོ་མོས་སྒམ་བརླིང་དང་བཅས་ན་རེ། “ཁྱེད་རང་གིས་ཕྱི་ཉིན་འཕྲིན་ཡིག་
འདི་ལྟོས། ངས་ཞུ་བ་འཐེན་ཆོག ད་ནས་བཟུང་ང་ལ་སྐད་ཆ་ཚིག་གཅིག་མ་འདྲི་རོགས།
ཚིག་གཅིག་ཀྱང་ཞེས་བཤད།
འོན་ཀྱང་། ཨ་ཙི། ང་སུན་པོ་མ་བཟོ་རོགས་ཞེས་བཤད་ཚར་རྗེས་ཁོ་མོ་རྐང་ལག་བརྐྱངས་ཏེ་
ཉལ་ཁྲིའི་ཐོག་ཉལ།
ཁ་ནང་གི་དབུགས་འཚང་བའི་རོ་ཞིག་གིས་ཁོ་མོ་གཉིད་ལས་སད། ཁོ་མོས་ཆ་ལི་
རབ་རིབ་ཅིག་མཐོང་བས་མིག་གཉིས་བཙུམས།
ཁོ་མོས་ཡ་མཚན་དང་བཅས་སོ་སོ་མི་བདེ་བ་ཡོད་མེད་ལ་སྣང་འཇོག་བྱས། ད་དུང་
མི་འདུག ཆུ་ཚོད་ཐག་ཐག་གི་སྒྲ་སྒྲོག་པ་དང་། ཐབ་ནང་གི་མེ་འབར་བའི་ཚེག་སྒྲ། ཆ་
ལི་ཉལ་ཁྲིའི་འགྲམ་དུ་ལངས་ནས་དབུགས་རྔུབ་གཏོང་བྱེད་བཞིན་པ་བཅས་ཐོས།
“ཨ་ཧོ། ད་བྱེད་དུས་འཆི་བ་ཞེས་པ་དེ་ཡང་འཇིགས་སུ་རུང་བ་གང་ཡང་རེད་མི་
འདུག ང་དལ་བུར་གཉིད་ཁུག དེ་ནས་ཐམས་ཅད་མཇུག་སྒྲིལ་ལོ” སྙམ།
ཁོ་མོས་ཆུ་ཧུབ་གང་བཏུང་པ་དང་ངོ་གདོང་གྱང་ལ་གཏད་གཞོགས་ཕབ་སྟེ་ཉལ།
དབུགས་འཚང་བའི་སྣག་ཚའི་དྲི་མ་དེ་སྔར་བཞིན་ཁའི་ནང་ལས་ཡལ་མེད།
“ང་ཁ་སྐོམ་གྱི་འདུག ཨ་རུ་ང་སྐོམ་ནས་ཤི་གྲབས་བྱེད་ཀྱི་འདུག” ཁོ་མོས་སྐད་
ཤུགས་ཆུང་ངུས་བོས།
ཆ་ལིས་ཁོ་མོ་ལ་ཆུ་གྷི་ལ་སི་གང་སྤྲད་དེ་ན་རེ། ཁྱེད་རང་ག་རེ་གནང་སོང་ཞེས་དྲིས།
གང་ཡང་བྱས་མ་སོང་། སྒེའུ་ཁུང་ཕྱེ་དང་། ང་སྦུབ་སུབ་དོག་གི་
འདུག ཁོ་མོ་གློ་བུར་སྐྱུག་ལྡང་ལངས་པས་སྔས་མགོའི་འོག་ཏུ་ཡོད་པའི་ལག་ཕྱིས་ཁ་ཕྱེ་མ་ཐག་སྐྱུག
ཁོ་མོས་དངངས་སྐྲག་ཆེན་པོས “ཕར་འཁྱེར་སོང་། དབྱུགས་དང” ཞེས་བརྗོད།
ཁོས་སྐད་ཆ་དྲིས་པར་ཁོ་མོས་ལན་མི་འདེབས། ཁོ་མོ་འགུལ་ཙམ་ཡང་བྱེད་མི་
ཕོད་ཅིང་། གཡོ་འགུལ་ཕྲན་བུ་ཙམ་གྱིས་ཀྱང་སྐྱུག་ལྡང་ལངས་དོགས་བྱུང་། དེ་དང་དུས་
མཚུངས་གྲང་ངར་གྱི་རླུང་ཞིག་ཁོ་མོའི་རྐང་མཐིལ་ནས་སྙིང་ཁ་བར་དུ་ཁྱབ།
ཨ་ཧོ། ལྟོས་དང་། ད་འགོ་ཚུགས་སོང་ཅེས་ཆིག་ལབ་ལྟར་སྨྲས།
ཁྱེད་རང་ག་རེ་བརྗོད་ཀྱི་ཡོད་དམ། 
ཁོ་མོ་ཟུག་གཟེར་གྱི་གདུང་བ་མ་བཟོད་པར་མགོ་བོ་ཕར་འགྲེ་ཚུར་འགྲེ་བྱེད་པ་དང་།
ལྕེ་ལེབ་ཐོག་ཅི་ཞིག་གིས་མནན་པ་བཞིན་ཁ་ཡང་ཡང་གདངས། ཆུ་ཚོད་བརྒྱད་པར་
སླེབས་སྐབས་སླར་ཡང་སྐྱུག་ལྡང་བྱས།
གཞོང་པའི་མཐིལ་དུ་ཕྱེ་མ་དཀར་པོ་སྦྱར་ཡོད་པར་ཆ་ལི་དོ་སྣང་བྱུང་བས་ཁོ་ན་རེ།
དེ་ཁྱད་མཚར་རེད། དེ་འདྲ་མཐོང་བ་ཧ་ཅང་དཀོན་ཞེས་ཡང་ཡང་བཟློས།
འོན་ཀྱང་ཁོ་མོས་ཐག་ཆོད་པོའི་སྒོ་ནས “ཁྱེད་རང་གིས་ལྟ་སྟངས་ནོར་བ་རེད” ཟེར།
དེའི་ཚེ་ཁོས་ལག་པ་ཁོ་མོའི་བྲང་ཁར་བཞག་ནས་དལ་བུས་ཕུར་ཙམ་ཕུར་ཙམ་བྱས་
པ་ན་ཁོ་མོས་སྡུག་སྐད་བརྒྱབ་པས་ཁོ་འདྲོགས་ཐག་ཆོད་ནས་ཕྱིར་འཐེན་དགོས་བྱུང་།
དེའི་ཚེ་ཁོ་མོ་ཨ་རུ་ཨ་རུ་ཞེས་སྡུག་སྐད་ཤོར་འགོ་ཚུགས། དང་ཐོག་ཅུང་ཡང་ནའང་
གྲང་འདར་ཤུགས་ཆེན་ཞིག་གིས་ཁོ་མོའི་དཔུང་པ་གཉིས་རོང་རོང་བྱེད། ཁོ་མོའི་བཞིན་
མདོག་ཉལ་ཁྲིའི་ཐོག་གི་རས་གདན་དཀར་པོ་ལས་ཀྱང་སྐྱ། རེངས་པོར་གྱུར་པའི་ལག་
པའི་མཛུབ་མོ་ཉལ་ཆས་ཀྱི་དཀྱིལ་དུ་བཙུགས། ཁོ་མོའི་རྒྱུན་གཏན་མ་ཡིན་པའི་འཕར་རྩ་
ཟང་ཟིང་དེ་ད་ཆ་ཧ་ལམ་འཕར་མིན་ཡང་མི་རྟོགས། དེ་ནི་
རྔུལ་ཆུའི་ཐིགས་པ་ཁོ་མོའི་སྔོ་ནག་ཏུ་གྱུར་པའི་ངོ་གདོང་ནས་ཐོན་ཞིང་།
ལྕགས་རིགས་རླངས་པར་གྱུར་རྗེས་སླར་ཡང་བེམ་གཟུགས་སུ་གྱུར་པ་ལྟར་དུ་སྣང་། ཁོ་
མོའི་སོ་ཕྲེང་གོང་འོག་ཐག་ཐག་བརྡབ། འདྲེན་བྱེད་ཆེ་ལ་གཟི་མདངས་མེད་པར་གང་
སར་མྱུལ། སྐད་ཆ་ག་རེ་དྲིས་ཀྱང་མགོ་བོ་གཡུག་གཡུག་བྱེད་པ་ལས་ལན་མི་སྟེར་བར་
ད་དུང་འཛུམ་མདངས་རེ་གཉིས་བསྟན། རིམ་པས་ཁོ་མོའི་འཁུན་སྒྲ་ཤུགས་ཇེ་ཆེར་སོང་
ཞིང་། རང་དབང་མེད་པར་ཨུན་སྒྲ་བར་མེད་ཤོར་ནའང་ད་དུང་ཁ་ནས་སྐྱོན་མི་འདུག
ལམ་སེང་ལངས་ཐུབ་བཟོ་འདུག་ཟེར། འོན་ཀྱང་ཁོ་མོ་ལུས་པོ་ཡོངས་རྫོགས་རེངས་
ཤིང་འཁུམ་པ་དང་སྐད་ཆེན་པོས “ཨ་རུ། དེ་འདྲའི་གནག་པ་ལ་ཨང་། དཀོན་མཆོག་
མཁྱེན” ཅེས་སྐད་བརྒྱབ།
ཁོ་པ་ཉལ་ཁྲིའི་མདུན་དུ་པུས་མོ་བཙུགས་ནས་བསྡད་དེ་ན་རེ།
“ཁྱེད་རང་གིས་ག་རེ་ཟས་པ་ཡིན་ནམ། ཤོད་དང་། དཀོན་མཆོག་གི་ངོ་ལ་གཟིགས་
ནས་ང་ལ་ལན་ཐོབ་དང” ཞེས་ཞུ་བ་འཐེན།
ཁོའི་དུང་སེམས་ཟབ་པའི་འདྲེན་བྱེད་ཀྱིས་ཁོ་མོར་བལྟས་ནས་ཡོད་པས་དེ་ནི་དེ་
སྔོན་མཐོང་མྱོང་གཏན་ནས་མེད་པ་ལྟར་གྱི་སྣང་བ་བྱུང་།
“འོ་ན། འཕྲིན་ཡིག་ཕ་གི་ཕ་གི” ཞེས་ཤུགས་ཟད་པའི་ངང་བརྗོད།
ཁོ་པ་ཡིག་ཅོག་འགྲམ་དུ་མཆོང་ཐེངས་གཅིག་ལ་རྒྱུག་ནས་ཡིག་སྐོགས་ཁ་ཕྱེ་སྟེ་སྐད་
གསང་མཐོན་པོས “མི་སུ་ལའང་ལན་པ་མེད་ཁོ་པས་ཀློག་མཚམས་བཞག་ནས་
ལག་པས་མིག་གཉིས་ཕུར་ཙམ་བྱས་པ་དང་མུ་མཐུད་ཀློག
“ག་རེ། མགྱོགས་པོ་མི་ཤོག་དང་། ཆག་སྒོ་བསླངས་འདུག་ཅེས་སྐད་བརྒྱབ།
ཁོ་ནི་སྐད་ཆ་གཞན་དག་ཁ་ནས་མི་ཐོན་པར་ཡང་སྐོར་བསྐྱར་སྐོར་གྱིས “དུག་ཕོག་
འདུག དུག་ཕོག་འདུག” ཅེས་སྨྲས། ཧྥེ་ལི་ཞི་འཕྲལ་མར་ཧའོ་མེ་ཚང་དུ་བསྐྱོད། ཧའོ་མེ་
ནི་ཐང་སྡེར་ཐོག་སྐད་ཅོར་རྒྱག་བཞིན་འདུག ཨ་ཅག་ལེ་ཧྥང་སོ་ཝ་ཡིས་ཀྱང་གསེར་སེང་
མགྲོན་ཁང་དུ་གནས་ཚུལ་དེ་ཐོས། མི་མང་པོ་ཞིག་ནི་ཁྱིམ་མཚེས་ལ་ལན་སྐྱེལ་བར་སོང་།
མཚན་མོ་གཅིག་གི་རིང་ལ་གྲོང་རྡལ་ཧྲིལ་པོས་གནས་ཚུལ་དེ་ཤེས།
ཆ་ལི་ནི་ཧོན་ཐོར་ནས་ཁང་པའི་ནང་ཕར་འགྲོ་ཚུར་འགྲོ་ལས་ཅི་བྱ་གཏོལ་བྲལ་དུ་
གྱུར་པས་འཛིན་ཆས་ལ་རྡུང་ཁ་ཡང་ཡང་ཐེབས། སྐྲ་ལོ་ནས་འཐེན་པ་དང་སྐད་ཆ་གསལ་
པོ་ཤོད་མི་ཤེས་པར་ཧ་ལམ་འགྱེལ་གྲབས་བྱེད། སྨན་པ་དེ་འདྲར་འགྱུར་འགྲོ་སྙམ་པ་སྨན་
གཉེར་དཀའ་བཅུ་པའི་བསམ་ཡུལ་ལའང་མེད།
ཆ་ལི་མར་བསྡད་དེ་སྐུ་ཞབས་ཁ་ཉི་ཝེ་དང་སྨན་པ་འབུམས་རམས་པ་ལཱ་ལི་ཝེ་ལ་
འཕྲིན་ཡིག་འབྲི་རྩིས་བྱས། ཁོ་ཟ་རི་ཟི་རི་ཆགས་ནས་འབྲི་ཐེངས་བཅོ་ལྔ་བྲིས། དབྱི་པོ་ལེ་
ཐེ་ཤིན་པའོ་གྲོང་རྡལ་དུ་བཏང་བ་དང་། ཀྲུ་སི་ཐེན་གྱིས་བྷོ་ཝ་རིའི་རྟ་ཞོན་ནས་ལམ་རིམ་
ལམ་ཐག་ཏུ་རྟ་ཕོ་ལྕག་གིས་བྲབ་སྟེ་ཅེ་གཡོད་མུ་ནགས་ཚལ་གྱི་རི་ཁྲོད་དུ་བཞུད། ནགས་
ཚལ་རི་བོའི་རི་སྐེད་དུ་སླེབས་སྐབས་རྟ་ཕོ་ཆད་ནས་འགྲོ་མི་ཐུབ་པས་རྟ་ཕོ་དེ་གར་འཇོག་དགོས་བྱུང༌།
ཆ་ལིས་གསོ་རིག་ཚིག་མཛོད་ལྟ་དགོས་བསམ་ནའང་མིག་མདུན་གྱི་ཡི་གེ་ཚང་མ་
བྲོ་གར་འཁྲབ་ནས་ལྟ་ཐབས་བྲལ།
སྨན་གཉེར་དཀའ་བཅུ་པས “སེམས་པ་འཚབ་མི་རུང་། དུག་སེལ་སྨན་ཐུན་ཆེ་བ་
ཞིག་བཟས་ན་འགྲིག དུག་ག་རེ་རེད་དམ་ཞེས་དྲིས།
ཆ་ལིས་འཕྲིན་ཡིག་མིག་ལ་བསྟན། ད་བྱེད་དུས་དུག་ཆེན་ཡིན་པ་ཤེས།
ཧའོ་མེ་ན་རེ། “ཨ་ལས་དེ་འདྲ་ཡིན་པ་རེད། འོ་ན་རྫས་འགྱུར་བརྟག་དཔྱད་བྱེད་
དགོས་ཀྱི་རེད” ཟེར།
དུག་ཕོག་པའི་གནས་ཚུལ་འོག་སྔོན་ལ་རྫས་འགྱུར་བརྟག་དཔྱད་བྱེད་དགོས་ལུགས་
ཁོས་ཤེས། འོན་ཀྱང་ཆ་ལི་མགོ་མ་འཚོས་པས་ཁོའི་སྐད་ཆར་ཉན་ཏེ་ན་རེ།
“ཨ་ཙི། འོ་ནང་རྫས་འགྱུར་བརྟག་དཔྱད་གྱིས་དང་། མགྱོགས་པོ་ཁོང་སྐྱོབ་དང་།”
དེ་རྗེས་སྨན་པ་ཁོ་མོའི་གཟིམ་ཆུང་དུ་ལོག ས་གདན་སྟེང་དུ་པུས་མོ་བཙུགས། མགོ་
བོ་ཉལ་ཁྲི་ལ་བསྙེས་ནས་འང་འང་ཟེ་ངུས།
ཁོ་མོ་ན་རེ། མ་ངུ་ཞིག ཡུན་རིང་པོ་མི་དགོས་པར་ད་ནས་ངས་ཁྱེད་རང་ལ་སྡུག་
པོ་གཏོང་གི་མ་རེད།
དེ་འདྲ་བྱེད་དོན་ག་རེ་ཡིན་ནམ། སུས་ཁྱེད་རང་ལ་དབང་ཡོད་བཤད་བྱུང་ངམ། ཁོ་མོ་ན་རེ།
བདག་གི་གྲོགས་པོ་ལགས། ང་འདི་འདྲ་མ་བྱས་ཀ་མེད་ལགས་ཟེར།
ཁྱེད་རང་སྤྲོ་པོ་མི་འདུག་གམ། ངས་མ་འགྲིག་པ་མིན་ནམ། ངས་ད་དུང་ག་རེ་བྱེད་
དགོས་འདུག་གམ། ངས་གང་ཡོང་ཅི་ཡོང་བྱེད་ཀྱི་ཡོད།
དེ་རང་རེད། དངོས་འབྲེལ་ཁྱེད་རང་མི་བཟང་པོ་ཞིག་རེད།
ཁོ་མོས་དལ་བུས་ཁོའི་མགོ་ལ་བྱུག་བྱུག་བྱས། བྱམས་ཤིང་དུང་པའི་ཚོར་བ་དེས་
ཁོའི་སྡུག་བསྔལ་དེ་བས་ཟབ་ཏུ་སོང་། ཁོ་མོས་སྔར་ནས་ད་བར་ཁོ་ལ་དེ་ལྟ་བུའི་དུང་ཞེན་
བཅངས་མ་མྱོང་ཞིང་། ད་ཆ་ནི་དེ་ཉིད་དལ་བུར་ཁོའི་ལག་པའི་ནང་ནས་ཤོར་ལ་ཉེ་བས་
ཁོ་པ་རེ་ཐག་རྦད་དེ་ཆད། ཁོས་སྐྱོབ་ཐབས་ཅི་ཡང་མི་དྲན། བྱ་སྤྱོད་གང་ཞིག་སྤེལ་དགོས་
མིན་མི་ཤེས་ལ། བྱ་སྤྱོད་གང་ཡང་སྤེལ་མི་ནུས། ད་ཆ་འཕྲལ་མར་ཐག་གཅོད་བྱེད་དགོས་
ནའང་ཁོའི་སེམས་པ་འཚབ་ནས་སྡོམ་དྲྭ་བཞིན་འཛིངས།
ཁོ་མོའི་འདུ་ཤེས་ནམ་མཁའ་ཇི་བཞིན་སྟོང་སང་སང་དུ་གྱུར་ནས་འཇིག་རྟེན་ཐོག་
གི་བསླུ་བྲིད་དང་། གཡོ་ཁྲམ། ངོ་ཚ་བྲལ་བའི་འདོད་ཞེན་བགྲང་ལས་འདས་པ་ཚང་མ་ཁོ་
མོ་དང་འབྲེལ་བ་མེད་པའི་ཚོར་སྣང་བྱུང་། ད་ཆ་ཁོ་མོ་མི་སུ་ལའང་ཁོང་ཁྲོ་དང་འཁོན་
འཛིན་མི་སྐྱེ། སྨུག་སྤྲིན་འཐིབས་པ་ལྟ་བུའི་ཚོར་བ་རབ་རིབ་ཅིག་གིས་ཁོ་མོའི་ཤེས་པ་
སྒྲིབ་པས་འཇིག་རྟེན་གྱི་ཅ་ཅོ་ཐམས་ཅད་འགག སྣང་བར་ཐོས་པ་ནི་ཡ་ང་དགོས་པའི་སྐྱེ་
བོ་དེའི་སྡུག་བསྔལ་གྱིས་མནར་བའི་ངུ་ཤུམ་དམ་དུམ་ཙམ་ལགས་ཤིང་། དེ་ནི་འཇམ་ཞིང་
གཉེན་ལ་མག་མོག་ཁ་མི་གསལ་བ་ཞིག་ཏུ་སྣང་བས་མཉམ་སྒྲོག་རོལ་མོ་མཇུག་རྫོགས་
ཁའི་གདངས་དབྱངས་དང་མཚུངས།
ཁོ་མོས་ལུས་པོ་གྲུ་མོ་ལ་བཀར་ཏེ་ན་རེ། ཕྲུ་གུ་འཁྲིད་ཤོག་དང་ཟེར།
ཁྱེད་རང་སེམས་སྡུག་དེ་བས་ཆེ་རུ་མི་འགྲོ་འམ་ཆ་ལིས་དེ་ལྟར་དྲིས། མ་རེད། མ་རེད།
གཡོག་མོས་བུ་མོ་ཆུང་ཆུང་པང་པར་བཏབ་འོངས། བུ་མོ་ཆུང་ཆུང་ཉལ་གོས་རིང་པོ་
གྱོན། རྐང་ཆུང་རྗེན་པ་གཉིས་ཕྱི་ལ་ཐོན། རྣམ་འགྱུར་སྒམ་པ་ནི་ད་དུང་གཉིད་ལས་སད་
མེད་པ་ལྟར་དུ་སྣང་། ཁོ་མོས་ཡ་མཚན་དང་བཅས་ཁང་པའི་ནང་གི་ཟང་ཟིང་གི་རྣམ་པར་
ལྟ་ཙམ་བྱས། ཅོག་ཙེའི་ཐོག་གི་སྒྲོན་འོད་ཀྱིས་ཁོ་མོའི་མིག་ལ་འོད་བརྒྱབ་པས་མིག་ཟུམ་
ཟུམ་བྱས། དེའི་ཚེ་ཁོ་མོས་ལོ་གསར་གནམ་གང་དགོང་མོ་དང་སྙུང་གནས་གྲོལ་བའི་དུས་
ཆེན་གྱི་མཚན་མོའི་གནས་ཚུལ་ཡིད་ལ་འཁོར་བ་ཐག་ཆོད། དེ་དུས་ཀྱང་མཚན་དགུང་ལ་
སྐད་བཏང་སྟེ་སྒྲོན་འོད་དང་མཉམ་དུ་ཡུམ་གྱི་ཉལ་ཁྲིའི་འགྲམ་དུ་ལག་རྟགས་ལེན་པར་འགྲོ་ཡི་ཡོད།
ཁོ་མོས་ཨ་མ་ལགས། ག་པར་བཞག་ཡོད་དམ་ཞེས་དྲིས།
སུ་ཞིག་གིས་ཀྱང་ལན་མི་འདེབས་པས་ཁོ་མོས་སླར་ཡང་།
ངའི་ལྷམ་ཆུང་ག་པར་འདུག་གམ།
ཧྥེ་ལི་ཞིས་བུ་མོ་ཉལ་ཁྲིའི་འགྲམ་དུ་འཁྱེར། འོན་ཀྱང་ཁོ་མོའི་མིག་མདའ་དྲོད་ཐབ་ཕྱོགས་སུ་འཕེན།
ཁོ་མོས་ནུ་བྱིན་མ་མས་འཁྱེར་སོང་ངམ་ཞེས་དྲིས།
ནུ་བྱིན་མ་མ་ཞེས་པ་ཐོས་འཕྲལ་ལྕམ་ཆུང་བྷོ་ཝ་རིའི་སེམས་ལ་འགབ་མཐུན་གྱི་
གནས་ཚུལ་དང་ཁོ་མོའི་ལས་མ་དག་པའི་ད་ལྟའི་སྣང་ཚུལ་དྲན་ནས་དུག་ཤུགས་སྔར་
ལས་ཆེ་བའི་དུག་ཆུ་མིད་པའི་ནང་འཛུལ་བ་ལྟར་བྱུང་བས་མགོ་བོ་ཕྱིར་གཅུས། པིལ་ཐེ་
ཉལ་ཁྲིའི་སྟེང་དུ་བཞག
ཨ་མ་ལགས། ཁྱེད་རང་གྱི་སྤྱན་ཆེན་པོ་དེ་འདྲ། བཞིན་རས་དཀར་པོ་དེ་འདྲ། རྔུལ་
ཆུ་མང་པོ་དེ་འདྲ་ཁོ་མོའི་ཨ་མས་ལྟ་ཙམ་བྱས།
“ང་ཞེད་ཀྱི་འདུག” ཅེས་ཕྲུ་གུ་སྐད་ཤོར་བཞིན་ཕྱིར་ནུར།
ཨི་མ་ཡིས་བུ་མོའི་ལག་ཆུང་ནས་འཐེན་ཏེ་འོ་སྦྱོར་རྩིས་བྱས་ཀྱང་བུ་མོས་གཡོལ།
འགྲིག་སོང་། བུ་མོ་ཕྱིར་འཁྱེར་སོང་། ཆ་ལི་ཉལ་ཁྲིའི་མཇུག་ཏུ་ངུ་གིན་སྐད་ཆེན་པོས་བཤད།
དེ་ནས་ནད་པའི་ནད་རྟགས་རེ་ཞིག་མངོན་གསལ་དོད་པོ་མེད་པ་དང་ཁོ་མོ་ཡང་
གདུང་བ་དེ་ཙམ་མེད་པར་ལྷིང་འཇགས། ཁོ་མོས་འབྲེལ་མེད་ཀྱི་སྐད་ཆ་འདྲ་བཤད།
དབུགས་རྔུབ་གཏོང་སྙོམས་པོ་ཡོད་པ་ན་ཁོའི་སེམས་ལ་རེ་བ་ཕྲན་བུ་སྐྱེས། མཐར་སྐུ་ཞབས་
ཁ་ཎི་ཝེ་འཛུལ་ཡོང་བ་མཐོང་བས་ཁོང་གི་པང་པར་མཆོངས་ནས་ངུ་བཞིན་དུ་ན་རེ།
“ཨ་ཙི། ཁྱེད་རང་བྱོན་བྱུང་། དཀོན་མཆོག་གིས་གཟིགས་སོང་། ཁྱེད་རང་ལས་ཡག་
པ་ཞིག ད་ཆ་ཁོང་ཅུང་ཞི་ལྷོད་དུ་ཕྱིན་སོང་། ཁྱེད་རང་གཟིགས་དང..…..…”
ཁོ་པའི་ལས་རིགས་གཅིག་པའི་ལྟ་ཚུལ་རྦད་དེ་ཁོ་ལས་ལྡོག སྐད་ཆ་ཤོད་སྐབས་ཀྱང་
ཁོ་རང་གི་ཤོད་སྟངས་ལྟར་ན “ལམ་འགྲོ་ཆེན་པོ་དང་འཕྲད་འདོད་མེད” ཅེས་ཐད་ཀར་
སྐྱུག་སློང་སྨན་བྱིན་ཏེ་ཕོ་བ་གཙང་མ་ཁྲུད་དགོས་ཟེར།
ཡུད་ཙམ་ལས་མ་སོང་བར་ཁོ་མོ་ཁྲག་སྐྱུག ཁོ་མོའི་མཆུ་དེ་བས་དམ་དུ་བཙུམས།
ཡན་ལག་འཁུམས་ཤིང་འདར། ལུས་ཡོངས་ལ་ཤ་ཐིགས་དམར་སྨུག་ཐོན། ཁོ་མོའི་འཕར་
རྩ་ནི་དམ་པོར་འཐེན་པའི་ལྕགས་སྐུད་ཅིག་གམ་གཅུས་ནས་ཆད་ལ་ཉེ་བའི་པི་ཝང་གི་
སྐུད་པ་དང་མཚུངས།
དེ་རྗེས་ཁོ་མོ་མི་ལ་དངངས་སྐྲག་སློང་བའི་སྐད་ངན་ཤོར། ཁོ་མོས་དུག་རྫས་ལ་དམོད་
མོ་འདེབས་པ་དང་དུག་རྫས་ལ་ངན་སྨྲས་བྱེད་པ་དང་སྦྲགས། ཡང་དུག་རྫས་ལ་ཞུ་བ་
འཐེན་ནས་ཁོ་མོ་མགྱོགས་ཙམ་སྐྱེལ་མ་བྱ་རྒྱུའི་རེ་བ་བྱེད། ཆ་ལིས་ཨུ་ཚུགས་ཀྱིས་འཐུང་
དུ་འཇུག་པའི་སྨན་ཐང་ཁོ་མོས་རེངས་པོར་གྱུར་པའི་ལག་པས་ཕྱིར་ཕུལ། ཁོ་པ་ཁོ་མོ་
ལས་ཀྱང་སྡུག་བསྔལ་ཆེ་བས་ལག་རས་ཀྱིས་ཁ་བཀག མིག་ཆུའི་ཐིགས་ཕྲེང་འཛད་མེད་
ལྟུང་། མགྲིན་པའི་ནང་ནས་ཧག་སྒྲ་སྒྲོག རྔམ་ནས་དབུགས་འབྱིན་མི་ཐུབ་པས་རྟིང་ཀ་
ཡང་བཀྱག་བཀྱག་བྱེད། ཧྥེ་ལི་ཞི་ནི་ཁང་པའི་ནང་ག་བྱེད་འདི་བྱེད་མེད་པར་ཕར་རྒྱུག་
ཚུར་རྒྱུག་བྱེད། ཧའོ་མེ་ནི་ཀེ་རེར་ལངས་ནས་དབུགས་རིང་ནར་ནར་འབྱིན། སྐུ་ཞབས་
ཁ་ཎི་ཝེ་འབའ་ཞིག་ཡིད་རྣལ་དུ་ཕབ་ནས་ཡོད་ཀྱང་ད་ནི་ཉེན་ཁ་ཡོད་པ་མཐོང་བས་དངངས་སྐྲག་ལངས།
“ཨ་ཕའི་རོ། དངོས་གནས་བྱས་ན་ཁོ་མོའི་ཕོ་བ་བཀྲུས་ཟིན་པ་དང་ནད་རྐྱེན་
མེད་པ་བཟོས་ཟིན་ཡང་ནད་རྟགས་ཀྱང་འཇོམས་རན་པ་རེད། དེ་ནི་བརྗོད་མི་དགོས་པ་ཞིག་རེད། ཨོ་མུས་དེ་ལྟར་བརྗོད།
བྷོ་ཝ་རི་ན་རེ། ཁོང་སྐྱོབ་དང་ཞེས་འབོད།
སྨན་གཉེར་དཀའ་བཅུ་པས་གཅིག་བྱས་ན་སྔ་བལྟས་བཟང་པོ་ཡིན་སྲིད་ཅེས་
བཤད་པར་མི་ཉན་པར་ཁ་ཎི་ཝེ་ཡིས་ཉལ་ཐའི་འདྲེས་ཡོད་པའི་དུག་སེལ་སྨན་སྤྱོད་རྩིས་
བྱས། དེའི་ཚེ་དེའི་དུས་ན་རྟ་ལྕག་གི་སྒྲ་ཐོས། ཐོག་ཁེབས་ཡོད་པའི་སྦྲགས་སྐྱེལ་ཤིང་རྟ་
འཁོར་ལོ་བཞི་ལྡན་ཞིག་རྣ་ཅོག་རྩེ་མོར་ཡང་འདག་རལ་འགོས་པའི་རྟ་ཕོ་གསུམ་གྱིས་
དྲུད་ནས་བྲེལ་བྲེལ་འཚུབ་འཚུབ་ངང་ཚལ་ཁྲོམ་གྱི་ཟུར་དུ་འབྱོར། དེ་ནི་སྨན་པ་འབུམ་
རམས་པ་ལཱ་རི་ཝེ་ཡེ་ཕེབས་འབྱོར་ཟིན་པ་རེད།
ལྷའི་དབང་པོ་བརྒྱ་སྦྱིན་མི་ཡུལ་དུ་བབས་ནའང་དེ་ལས་ལྷག་པའི་སེམས་འགུལ་
ཐེབས་མི་སྲིད། ལྷ་རྗེ་ཆེན་པོ་དེ་ཁང་པའི་ནང་མ་འཛུལ་གོང་ནས་བྷོ་ཝ་རིས་ལག་པ་
གཉིས་ཀ་བརྐྱངས། ཁ་ཎི་ཝེའི་སྨན་བཅོས་དེ་མར་མཚམས་བཞག ཧའོ་མེ་ཡིས་འཕུད་
དགོས་གལ་མེད་པའི་གྷི་རི་སིའི་ཞྭ་མོ་སྔ་ས་ནས་ཕུད།
ཁོང་ནི་བྷི་ཤའི་ཕྱུ་པ་དཀར་པོ་གྱོན་མཁན་རླབས་ཆེན་གྱི་ཕྱི་བཅོས་རིག་པའི་ཤོག་
ཁག་ཡིན་ཞིང་། སྔོན་ཆད་རིགས་པའི་གཞུང་ལུགས་མཁས་པ། སྨན་བཅོས་ལ་སྤྲོ་སྣང་
ལྡན་པ། ལག་རྩལ་འགྲན་ཟླ་བྲལ་བ། གསོ་རིག་ལ་སྤྲོ་སྣང་ལྷག་པར་ཆེ་བ་བཅས་ཀྱི་སྨན་
པ་གྲགས་ཅན་ཁག་གཅིག་བྱུང་མྱོང་། མི་རབས་དེ་ད་ཆ་རྫོགས་ལ་ཉེ་བ་དང་། ཁོང་ནི་དེ་
དག་ནང་གི་གཅིག་ཡིན། ཁོང་རླུང་ལངས་པའི་ཚེ་སྨན་ཁང་ཧྲིལ་པོའི་མི་རྣམས་འདར་
བར་བྱེད། སློབ་མ་ཚོས་ཁོང་ལ་གུས་བཀུར་ཚད་མེད་བྱེད་པ་དང་། སྒོ་བྱང་བཀལ་ནས་
ལས་འགོ་བཙུགས་མ་ཐག་པའི་སྐབས་ཁོང་གི་བྱེད་ལུགས་བྱེད་སྟངས་ལ་ལད་མོ་ཧུར་
ཐག་བྱེད་པས་ཉེ་འཁོར་གྱི་གྲོང་ཁྱེར་དང་གྲོང་རྡལ་ནང་གི་སྨན་པ་ཚང་མས་སྲིན་བལ་
ནང་ཤའི་ཐེར་མའི་ཕྱུ་རིང་དང་ལས་གོས་སྔོ་ནག་ཐུལ་ཆེན་གྱོན་པ་རིག་རྒྱུ་ཡོད། ཁོང་
གི་ཕུ་ཐུང་གི་ཐེབ་ཆི་ག་དུས་ཡིན་ནའང་མི་རྒྱག་པར་ཕུ་ཐུང་ལག་པ་རྒྱགས་རིལ་ཐོག་
གློད། ཁོང་གི་ལག་པ་མིག་ལ་མཛེས་ཤིང་ལག་ཤུབས་གྱོན་སྲོལ་མེད་པས་དེ་ནི་དུས་དང་
རྣམ་པ་ཀུན་ཏུ་ནད་བཅོས་སྲོག་སྐྱོབ་ཀྱི་བྱ་བར་ཞུགས་ཆོག་ཆོག་ལྟར་དུ་སྣང་། ཁོང་གིས་
གཟེངས་རྟགས་དང་། ཐོབ་གོ་ས། སློབ་གླིང་བཅས་ལ་སྣང་ཆུང་བྱེད། ཁོང་ནི་འདྲིས་བདེ་
གཤིབ་བདེ། གཏོང་ཕོད་འཇུངས་མེད། དབུལ་པོ་དང་ཉམ་ཐག་ལ་དགེ་སྒྲུབ། ཀུན་སྤྱོད་ལ་
ཡིད་ཆེས་མེད་ཀྱང་ལས་བཟང་སྒྲུབ་རྒྱུར་མོས་པས། ཁོང་སྤྱང་གྲུང་ལྡན་པ་དང་ཡིན་མིན་
གསལ་འབྱེད་ཐུབ་མཁན་ཞིག་ཡིན་པས་མི་རྣམས་གདོན་འདྲེ་ལ་སྐྲག་པ་ཇི་བཞིན་ཁོང་
ལ་སྐྲག་པ་དེས་མ་གཏོགས། དངོས་འབྲེལ་ཁོང་ནི་འཕགས་མཆོག་རེད་ཅེས་བརྗོད་ན་ཆོག
ཁོང་གི་མིག་མདའ་ཁོང་གི་ལག་པའི་ནང་གི་གཤགས་གྲི་ལས་ཀྱང་རྣོ་བས་ཁྱོད་ཀྱི་སྙིང་
ཁ་འབིགས་པར་ནུས་པ་དང་། གཡོ་ཟོལ་དང༌། འཚེར་སྣང་། སྨྲ་བསམ་བརྗོད་མི་བདེ་བའི་
སྐད་ཆའི་གཞུང་གཤགས་ཏེ་དེའི་གཏིང་དུ་སྦས་པའི་རྫུན་གཏམ་གྱི་མཐིལ་བརྟོལ་བར་
བྱེད། ཁོང་གི་མི་ཚེ་སྐྱེལ་སྟངས་དེ་ནི་བྱིན་ཆགས་ཤིང་བྱམས་བརྩེ་དང་ལྡན་པའི་ཉམས་
འགྱུར་ཞིག་ལགས་ཤིང་། ཉམས་འགྱུར་དེ་འདྲ་ནི་སོ་སོར་ཕུལ་དུ་བྱུང་བའི་འཇོན་ཐང་
དང་། ཕུན་སུམ་ཚོགས་པའི་རྒྱུ་ནོར། དེ་བཞིན་ལོ་ངོ་བཞི་བཅུའི་དཀའ་སྤྱད་ངལ་རྩོལ་དང་
ལབ་རྒྱུ་གླེང་རྒྱུ་མེད་པའི་འཚོ་བ་སྐྱེལ་མཁན་ལ་དམིགས་སུ་ཡོད་པ་ཞིག་ཡིན།
ཁོང་སྒོ་འཛུལ་མ་ཐག་ཨི་མ་གལ་རྐྱལ་སློག་ནས་ཉལ། ཁ་གདངས། བཞིན་རས་བེམ་
རོ་ཞིག་དང་འདྲ་བ་མཐོང་བས་སྨིན་པ་སྡུད་ཙམ་བྱས། དེ་རྗེས་ཁོང་གིས་གཅིག་ནས་ཁ་
ཎི་ཝེ་ཡི་སྐད་ཆ་ཉན་པ་ལྟར་སྣང་བ་དང་གཅིག་ནས་མཛུབ་མོ་སྣ་ལ་སྦྱར་ཏེ་ཨ་ལས། ཨ་
ལས་དེ་འདྲ་ཡིན་པ་རེད་ཅེས་ཡང་ཡང་བཟློས།
འོན་ཀྱང་ཁོང་གི་ཕྲག་པ་དལ་བུར་གློད། བྷོ་ཝ་རིས་དེ་མཐོང་བས་ཕན་ཚུན་ལྟ་ཙམ་
རེ་བྱས། མི་ཡུལ་གྱི་སྡུག་བསྔལ་དུ་མ་མཐོང་མྱོང་བའི་མི་དེ་ཡང་རང་དབང་མེད་པར་མིག་
ཆུ་ཤོར་ཏེ་འོག་འཇུག་གི་མཐའ་ཆགས་ཐོག་ལྷུང་། ཁོང་གིས་ཁ་ཎི་ཝེ་སྐྱ་འབྲེལ་ཁང་པའི་
ནང་འཁྲིད་དེ་སྐད་ཆ་ཤོད་དགོས་སྙམ། ཆ་ལིས་མགོ་མ་འཚོས་པར་རྗེས་སུ་སྙེག
ཁོང་གི་ནད་གཞི་དོས་དྲག་པོ་ཡིན་གྱི་རེད། རེད་དམ། སྐེ་ཚེའི་སྦྱར་གྱིས་བཅོས་ན་
འགྲིག་གམ། གང་འདྲ་བྱེད་དགོས་མིན་ངས་ཤེས་ཀྱི་མི་འདུག སྐུ་ཉིད་ཀྱིས་སྐྱོབ་ཐབས
ཤིག་གནང་དང་། སྐུ་ཉིད་ཀྱིས་མི་ཇི་ཙམ་སྐྱོབ་ཡོད་པ་མ་རེད་དམ།
ཆ་ལིས་ལག་པ་གཉིས་ཀ་ཁོང་གི་ལུས་པོར་འཐམས། མིག་ཕུར་ཚུགས་སུ་བལྟས།
མིག་གི་ནང་ལས་འཇིགས་དངངས་དང་ཞུ་བ་འཐེན་པའི་རྣམ་པ་ཐོན་བཞིན་ཧ་ལམ་ཁོང་
གི་བྲང་ཁར་དྲན་མེད་དུ་འགྱེལ་ལ་ཉེ།
ཀྱེ་ཧུད། ཡ་ང་དགོས་པའི་ཕྲུ་གུ་ཁྱོད། སྙིང་རུས་སྐྱེད་ཅིག ད་ནི་བྱ་ཐབས་ཅི་ཡང་མི་འདུག”
ལྷ་རྗེ་ཆེ་མོ་ལཱ་རི་ཝེ་ཡེ་ཁ་ཕྱིར་བསློགས་ནས་སྒོ་ཕྱིར་ཐོན།
ཁྱེད་རང་འགྲོ་རྩིས་ཡིན་ནམ། ང་ད་དུང་ཚུར་འོངས།
ཁོང་ཕྱིར་ཐོན་ནས་ཐེར་གེ་བར་སྐད་ཆ་ཁ་ཤས་མངགས། སྐུ་ཞབས་ཁ་ཎི་ཝེ་ཡང་ལྷན་
དུ་བཞུད། ཁོང་ནི་ཨི་མ་སོ་སོའི་ལག་འོག་ཏུ་འཆི་རུ་འཇུག་འདོད་མེད།
སྨན་གཉེར་དཀའ་བཅུ་པ་ཁོང་གཉིས་ཀྱི་རྗེས་སུ་འབྲངས་ནས་ཐང་སྡེར་ཐོག་སླེབས།
ཁོ་པ་ནི་གྲགས་ཅན་མི་སྣ་དང་འབྲེལ་བ་འཛུགས་རྒྱུར་དབྱིངས་ཡོད་པས། ཁོས་སྐུ་ཞབས་
ལཱ་རི་ཝེ་ཡེ་མཆོག་དགུང་ཚིགས་གསོལ་བར་ཁྱིམ་དུ་གདན་འདྲེན་ཞུས།
དེ་མ་ཐག་ཁོས་མི་མངགས་ཏེ་གསེར་སེང་མགྲོན་ཁང་ནང་ཕུག་རོན་མངགས། ཤ་
ཚོང་ཁང་ནས་རྩིབས་ཤ་ཆ་ཚང་ཉོས། དྷུ་ཝ་ཧྲེ་ཚང་ནས་ཚྭ་ལྡན་མར་ཉོས། ལེ་སི་ཏེ་པུ་
དྷུ་ཝ་ཡི་ས་ནས་སྒོ་ང་བླངས། སྨན་གཉེར་དཀའ་བཅུ་པ་སོ་སོས་ཀྱང་གྲ་སྒྲིག་རོགས་བྱས།
ལྕམ་སྐུ་ཧའོ་མེ་ཡིས་པང་རས་ཀྱི་སྒྲོག་གུ་དམ་དུ་གཏོང་བཞིན་ན་རེ།
སྐུ་ཞབས། དགོངས་པ་ཁྱོན་ནས་མ་ཚོམ། ང་ཚོའི་ལུང་ཁུག་འདི་རུ་ཉིན་གཅིག་གི་
སྔོན་ལ་བརྡ་ཐོ་མ་བཏང་ན་ཨོ་མུས་སྐད་ཤུགས་ཆུང་ངུས་ཤེལ་ཕོར་ཡུ་རིང་ཟེར།
གལ་སྲིད་གྲོང་ཁྱེར་ནང་དུ་ཡིན་ན་སུག་མཐིལ་ལྕགས་ཀྲིན་ཉོ་ཆོག
རྣ་ཅོག་མ་བསུན། བཞུགས་གྲལ་ལ་འཁོད་དང་། འབུམ་རམས་པ་མཆོག
ཚལ་ཁམ་ཁ་ཤས་བཟས་རྗེས་ཨོ་མུའི་སེམས་ལ་ད་ཐེངས་ཀྱི་ཆག་སྒོའི་སྐོར་གྱི་གནས་
ཚུལ་ཁ་ཤས་ཞུ་དགོས་ངེས་རེད་སྙམ། ཁོ་ན་རེ།
དང་ཐོག་ཁོ་མོ་ལྕེ་ལེབ་སྐམ་པ་དང་། དེ་ནས་ཕོ་བ་ཟུག་གཟེར་ལངས། སྐྱུག་པ་ཡང་
ཡང་ཤོར། དྲན་པ་རབ་རིབ་ཏུ་གྱུར་ཚུལ་ཙམ་ལས་མཐོང་མ་བྱུང་།
ཁོ་མོས་དུག་ཇི་ལྟར་བཟས་པ་ཡིན་ནམ།
ལྷ་རྗེ་མཆོག དེ་ངས་ཀྱང་ཤེས་མ་བྱུང་། ཐ་ན་དུག་ཆེན་དེ་ལག་པར་ཇི་ལྟར་
ཐེབས་མིན་ཀྱང་ཤེས་མ་བྱུང་།
ཀྲུ་སི་ཐེན་དེ་དུས་ཐ་བག་སྦབ་ཆ་གཅིག་འཁྱེར་ནས་ཡོང་གིན་ཡོད་པ་དང་ཁོ་པ་གློ་
བུར་དུ་ལག་པ་འདར།
སྨན་གཉེར་དཀའ་བཅུ་པ་ན་རེ། ཁྱོད་ག་རེ་བྱས་སོང་ངམ ཞེས་དྲིས།
དྲི་བ་བཀོན་པ་ཕོ་གསར་གྱིས་ཐོས་པས་ལག་པའི་ནང་གི་ཐ་བག་ཏིང་ལིང་ཏང་ལང་
ཞེས་ས་སྟེང་དུ་ལྷུང་།
སྐྱག་ལྐུགས། གླེན་པ། ཕག་པ། ཀླད་པ་མེད་པའི་མི་རང་རེད་ཅེས་ཨོ་མུས་གཤེ་བར་བྱས།
འོན་ཀྱང་དེ་མ་ཐག་སོ་སོའི་རླུང་མནན་ཏེ་ན་རེ།
ལྷ་རྗེ་མཆོག ངས་རྫས་འགྱུར་ཚོད་ལྟ་བྱ་རྒྱུའི་ཐག་བཅད་པ་ཡིན། དང་ཐོག་ངས་
གཟབ་གཟབ་ནན་ནན་གྱིས་སྦུ་གུ་ཞིག
ཕྱི་བཅོས་སྨན་པ་ན་རེ། དེ་ལས་ཁྱོད་ཀྱིས་མཛུབ་གུ་མིད་པའི་ནང་བརྒྱུས་ན་འགྲིག་ཅེས་ཟེར།
ཁ་ཎི་ཝེ་ནི་ཁ་གྲག་མི་ཕོད། ད་གིན་སྐྱུག་སློང་སྨན་སྤྲད་པར་ལྐོག་ཏུ་གཤེ་གཤེ་ཚ་
ཐག་ཆོད་གཟེད། རྐང་གྱོལ་གྱི་རྐང་པ་བཅོས་སྐབས་ཁེངས་སེམས་ལྷག་པར་ཆེ་ཞིང་གནས་
ལུགས་རྫོགས་མཐའ་མེད་པ་བརྗོད་རྒྱུ་ཡོད་པའི་མི་དེ་དགུན་གྱི་ཁུ་བྱུག་བཞིན་གྲག་རྒྱུ་
མེད་པར་གུས་བཀུར་ཆེན་པོས་ངོ་གདོང་འཛུམ་མདངས་ཀྱིས་གང་བ་དང་མོས་གུས་ཀྱི་
རྣམ་འགྱུར་ཡང་ཡང་སྟོན།
ཧའོ་མེ་གསོལ་ཚིགས་འབུལ་རྒྱུ་བྱུང་བར་དགའ་སྤྲོ་ཟད་མི་ཤེས་པ་བྱུང་ཞིང་། སེམས་
ནང་བྷོ་ཝ་རིའི་གདུང་བ་དང་བསྡུར་བློ་སྐྱེས་ནས་དེ་བས་རབ་རིབ་ཀྱི་དགའ་སྣང་ཞིག་
འཆར། དེའི་ཁར་ལྷ་རྗེ་བཞུགས་ཡོད་པས་ཁོ་པ་སེམས་འགུལ་ཚད་མེད་ཐེབས་ནས་ཁོ་
པའི་ཆབ་བཅུ་གསུམ་གྱི་ཤེས་བྱ་ངོམས། ཤོབ་གང་ཡོད་བཤད། སི་ཕེན་གྱི་སི་ལི་པད་ཁོག་
ཆ་འདྲ་དང་། འབྲས་ལྡན་དུག་ཤིང་། དུག་སྦྲུལ་སོགས་ཀྱི་སྐོར་གང་ཤེས་གླེང་།
ལྷ་རྗེ་མཆོག ངས་དཔེ་དེབ་ནང་ལས། མི་སོ་སོ་མི་འདྲ་བའི་དབང་གིས་བདུགས་
ཐལ་ཆེ་བའི་ཤ་རྒྱུས་ཀྱང་དུག་ཕོག་ནས་གློག་འཁྱུད་པ་ལྟ་བའི་ཚོར་སྣང་ཡོང་གི་ཡོད་པ་
ཤེས་བྱུང་། མ་མཐར་ཡང་ང་ཚོའི་སྨན་གཉེར་རིག་པ་མཁས་ཅན་ཁེ་ཊེ“ཊེ•ཁ་ཞི་གྷུའི་སྙན་
ཞུའི་ནང་དེ་ལྟར་གསུངས་འདུག་ཟེར།
ལྕམ་སྐུ་ཧའོ་མེ་ཐབ་ཚང་ནང་ལས་ལག་པར་ཨ་རག་ཉིང་ཁུའི་ཐབ་ཆུང་ཞིག་ཐོགས་
ཏེ་ཁྱར་འཁྱོར་ངང་ཡོང་། དེ་ནི་ཨོ་མུས་གསོལ་སྒྲོག་ཐོག་ཁོ་ཧྥེ་སྐོལ་དགོས་ཞེས་བཤད་པ་མ་
ཟད། ཁོ་ཧྥེ་ཕྱེ་མ་རང་ཉིད་ངོ་མས་རྔོ་འཐག་སྦྱོར་གསུམ་བྱས་ཟིན།
ཁོས་བྱེ་མ་ཀ་ར་འབུལ་བཞིན ལྷ་རྗེ་མཆོག་ཅི་ནེ་སྐྱོན་རོགས་ཞེས་བཤད།
དེ་རྗེས་ཁོས་ཕྲུ་གུ་ཚང་མ་གསོལ་ཚིགས་ཚོམས་ཁང་ནང་བོས་ཏེ་ལྷ་རྗེ་མཆོག་ལ་
ཁོང་ཚོའི་ལུས་སྟོབས་སྐོར་གཟིགས་རོགས་ཞུས།
མཐར་སྐུ་ཞབས་ལཱ་རི་ཝེ་ཡེ་འགྲོ་རན་པས་ལྕམ་སྐུ་ཧའོ་མེ་ཡིས་ཁོ་མོའི་ཁྱོ་བོའི་ལུས་
པོར་བརྟག་དཔྱད་ཅིག་གནང་རོགས་ཞེས་དང་། ཁོ་པ་ཉིན་ལྟར་དགོང་ཟས་གྲུབ་རྗེས་
གཉིད་ལྕོག་རྒྱག་པས་ཕལ་ཆེར་ཁྲག་གར་དྲགས་པའི་དོགས་པ་བྱས།
ཨ་ཙི། རིག་པ་དྭངས་གསལ་ཡིན་ན་ཁྲག་གིས་སྐྱོན་མི་བྱེད།
ལྷ་རྗེའི་ཀུ་རེ་དེའི་གོ་དོན་ཁོང་ཚོས་གོ་མ་ཐུབ། ལྷ་རྗེ་དགོད་བཞིན་དུ་སྒོ་ཕྱིར་བུད།
འོན་ཀྱང་དེ་དུས་སྨན་རྫས་ཚོང་ཁང་ནང་མི་ཚོགས་ཀྱིས་གང་ནས་ཁོང་འགྲོ་ཐབས་མ་
བྱུང་། སྐུ་ཞབས་དྷུ་ཝ་ཧྲེ་ནི་ཨ་ཅེར་གློ་ནད་ཡོད་པར་དོགས། གང་ལགས་ཤེ་ན་ཁོ་མོས་ག་
དུས་ཡིན་ནའང་གོ་ཐལ་ནང་ལུད་པ་འཕེན། དེ་ནས་པི་ནེས་བསྟེན། ཁོ་ནི་སྐབས་འགར་
ལྟོགས་ནས་མི་བཟོད་ཟེར། ལྕམ་སྐུ་ཁ་ལུང་ནི་ཟུག་གཟེར་རྒྱག་གི་འདུག་ཟེར། ལེ་ཧོ་ནི་
མགོ་བོ་བཟི་ཐོམ་ལངས་ཀྱི་འདུག་ཟེར། ལེ་སི་ཏེ་པུ་དྷུ་ཨ་ནི་གྲུམ་ནད་བསྟེན། གནས་མོ་
ལེ་ཧྥང་སོ་ཝ་ནི་ཕོ་བ་ཚ་ཤར་རྒྱག་གི་འདུག་ཟེར། ལྷ་རྗེ་དེ་ཡུན་རིང་པོ་ཞིག་འགོར་ནས་
མཐར་རྟ་གསུམ་སྦྲེལ་གྱི་ཤིང་རྟ་འཁོར་ལོས་ལྷ་རྗེ་གདན་དྲངས། མི་མང་ཆེ་བས་སྨན་པ་དེ་
གཤིས་ཀ་ངན་པོ་ཞིག་འདུག་ཟེར།
དེའི་ཚེ་སྐུ་ཞབས་པུ་ཉི་ཤན་དམ་རྫས་བྱུག་སྣུམ་ལག་པས་བཏེགས་ནས་ཚལ་ཁྲོམ་
བརྒྱུད་དེ་འགྲོ་བ་མཐོང་བས་ཚང་མའི་དོ་སྣང་བྱ་ཡུལ་དུ་གྱུར།
ཧའོ་མེ་ཡིས་སོ་སོའི་མཐའ་དཔྱོད་ཀྱི་རྩ་དོན་ལྟར་ལྷ་ཡབ་ནི་འཆི་བདག་གདན་
འདྲེན་ཞུ་མཁན་གྱི་ཕོ་རོག་དང་མཚུངས་པའི་ངོས་འཛིན་བྱེད། ལྷ་ཡབ་མཐོང་མ་ཐག་
ཁོང་གི་ཆོས་གོས་ནག་པོ་དེ་མཐོང་ཙམ་གྱིས་བེམ་རོ་སྒྲིལ་རས་སེམས་ནང་དྲན་འོངས་
པས་ཁོ་པ་ལུས་ཡོངས་བ་སྤུ་གཟེངས། ཁོ་པས་ཆོས་གོས་ལ་ཁོང་ཁྲོ་བྱེད་དོན་ཡང་རོ་གོས་
ལ་ཁོ་པ་སྐྲག་པའི་དབང་གིས་སོ། །
འོན་ཀྱང་ཁོ་པ་འདོར་ཐབས་མེད་པའི་འགན་འཁྲི་ཞེས་པའི་མདུན་དུ་ཕྱིར་འཐེན་
བྱེད་ཐབས་བྲལ་བས་སྐུ་ཞབས་ལཱ་རི་ཝེ་ཡེ་ཕེབས་ཁའི་བཀའ་མངགས་ལྟར་ཁ་ཎི་ཝེ་དང་
མཉམ་དུ་བྷོ་ཝ་རིའི་ཁྱིམ་དུ་བསྐྱོད། གལ་ཏེ་ལྕམ་སྐུ་ཞབས་ཀྱིས་ངོ་རྒོལ་མ་བྱས་ན་ཕྲུ་གུ་བུ་
གཉིས་ཀྱང་འཇིག་རྟེན་གྱི་ཡིད་སྐྱོ་བའི་སྣང་ཚུལ་དེ་རྟོག་ཕྱིར་འཁྲིད་རྩིས་བྱས། དེ་ནི་སློབ་
ཚན་ཞིག་ལས་ལྷག་སྟེ། མ་འོངས་པར་སྒམ་ཞིང་བརྗིད་པའི་སྣང་ཚུལ་དེ་དྲན་ཤེས་ཀྱི་ནང་
དུ་ཉར་ནས་བསླབ་འདོམས་ཀྱི་དཔེ་ཞིག་ཏུ་འགྱུར་ཐུབ་སྙམ།
ཁོ་གཉིས་ཁང་པའི་ནང་འཛུལ་སྐབས་དེ་གར་སྐྱོ་སྣང་དང་སྒམ་བརྗིད་ཀྱི་རྣམ་པས་
ཡོངས་སུ་གང་། རས་དཀར་བཏིང་པའི་ལས་སྟེགས་ཤིག་གི་ཐོག་ལཱ་སྒྲོན་གཉིས་སྤར། དེའི་
དབུས་སུ་ཡེ་ཤུ་དཀའ་ཐུབ་སྤྱོད་པའི་འཇིམ་བརྙན་བརྐོས་པའི་རྒྱ་གྲམ་ཆེན་པོ་ཞིག་བཞག
དེའི་ཉེ་འགྲམ་དུ་དངུལ་སྡེར་ནང་སྲིན་བལ་རིལ་རིལ་ལྔ་དྲུག་བླུགས། ཨི་མ་ཡི་ཨོག་མ་
བྲང་ཁར་ཐུར་དུ་དུད། འདྲེན་བྱེད་ཆེར་བགྲད། ཡ་ང་བའི་ལག་པ་གཉིས་ལྔ་ལམ་དུ་ཆས་
ཁའི་མི་གཞན་དང་འདྲ་བར་ཉལ་ཁེབས་ཐོག་ཉུག་ཉུག་བྱེད་པའི་ཚུལ་ནི་མིག་ལ་ཤིན་
ཏུ་གཟན། དེ་ནི་ཧ་ལམ་བེམ་རོ་སྒྲིལ་རས་ཀྱིས་རང་ཉིད་གང་མགྱོགས་འགེབས་འདོད་པ་
ལྟར་དུ་སྣང་། ཆ་ལི་ད་ཆ་ངུ་ཤར་མི་རྒྱག་པར་ཁོ་མོའི་ཉལ་ཁྲིའི་འགྲམ་དུ་ལངས་ནས་ཡོད་
ཅིང་། ངོ་གདོང་ཅུ་གང་གི་གཟུགས་བརྙན་དང་འདྲ་ཞིང་མིག་གཉིས་མེ་ལྟར་དམར། ལྷ་
ཡབ་པུས་མོ་ཡ་གཅིག་བཙུགས་ནས་ཞལ་འདོན་སྐྱོར་བཞིན་མཆིས།
ཁོ་མོ་ངོ་གདོང་ག་ལེར་ཚུར་གཅུས་པའི་ཚེ་གློ་བུར་དུ་ལྷ་ཡབ་ཀྱི་དམ་པའི་ཆོས་གོས་
རྒྱ་སྨུག་མཐོང་བ་ན་སྤྲོ་བ་ཚད་མེད་བརྟས་པའི་ངང་ཚུལ་བསྟན། དེ་ནི་རྒྱུན་གཏན་མ་ཡིན་
པའི་ཞི་གནས་འཇུག་སྐབས་སུ་ཆོས་ལ་དད་སྣང་ཚད་མེད་སྐྱེས་པའི་དུས་ཀྱི་སྤྲོ་སེམས་སླར་
ཡང་འཆར་བ་དང་སྦྲགས། གཏན་བདེའི་ཞིང་ཁམས་ཀྱང་མིག་ལམ་དུ་ལྷང་ལྷང་འཆར།
ལྷ་ཡབ་ཡར་ལངས་ཏེ་རྒྱ་གྲམ་ཚུར་བླངས། ཁོ་མོ་ནི་སྐོམ་པས་ཆུ་འདོད་པ་དང་ལྟོགས་
པས་ཟས་འདོད་པ་བཞིན་སྐེ་བསྣར་ཏེ་མཆུ་འདབ་ཡེ་ཤུའི་སྐུ་གཟུགས་ལ་སྦྱར། སྟོབས་ཤུགས་
ལྷག་མ་ཡོད་ཚད་བཏོན་ནས་ཚེ་གང་རིང་གི་དུང་བ་ཟབ་ཤོས་ཀྱི་འོ་ཞིག་སྦྱར། དེ་རྗེས་ལྷ་
ཡབ་ཀྱིས་དཀོན་མཆོག་གི་ཐུགས་རྗེས་གཟིགས། དཀོན་མཆོག་གིས་སྡིག་པ་འདག་
པ་གནང་རོགས་ཞེས་བསྔོ་སྨོན་བྱས། ལག་པ་གཡས་པའི་མཐེ་བོང་གིས་དམ་རྫས་བྱུག་
སྣུམ་པོག་ཙམ་བྱས་ཏེ་བྱུག་འགོ་ཚུགས། སྔོན་ལ་འཇིག་རྟེན་གྱི་འདོད་ཡོན་ཐམས་ཅད་ལ་
ཆགས་པ་ཚད་མེད་སྐྱེ་མྱོང་བའི་འདྲེན་བྱེད་ལ་བྱུགས། དེ་ནས་དྲི་ཞིམ་ལ་ཆགས་མྱོང་བའི་
སྣ་ལ་བྱུགས། དེ་ནས་རྫུན་དང་ཁྲ་མ་ཚིག་རྩུབ་ངག་འཁྱལ་སྨྲ་མྱོང་བའི་ཁ་ལ་བྱུགས། དེ་
ནས་འདོད་པའི་སྲེད་པ་ལ་རོལ་མྱོང་བའི་ལག་པ་དང་། འདོད་ཆགས་ཀྱི་རེ་འདོད་སྐོང་ཕྱིར་
བདེ་ལྕག་ཁྱུག་པོས་བསྐྱོད་མྱོང་ཡང་ད་ཆ་ཤིང་དུམ་ཞིག་དང་འདྲ་བའི་རྐང་པ་ལ་བྱུགས།
ལྷ་ཡབ་ཀྱིས་མཛུབ་མོ་ཕྱིས་ཙམ་བྱས། དམ་རྫས་བྱུག་སྣུམ་བྱུག་བྱེད་སྲིན་བལ་མེ་ཐབ་
ནང་འཕངས། དེ་ནས་ཁོང་ལྔ་ལམ་དུ་གཤེགས་ཁའི་སྐྱེ་བོའི་འགྲམ་དུ་བསྡད། ད་ནི་རང་
ངོས་ཀྱི་སྡུག་བསྔལ་དང་ཡེ་ཤུ་མ་ནི་ཀའི་གདུང་བ་གཉིས་རོ་གཅིག་ཏུ་བསྲེས་ནས་བསམ་
པ་རྩེ་གཅིག་གིས་དཀོན་མཆོག་གི་གུ་ཡངས་ཐོབ་པ་བྱེད་དགོས་ལུགས་སྨྲས།
ཁོང་གིས་མངག་གདམས་ཟིན་རྗེས་ཁོ་མོ་ལ་དམ་པའི་ལཱ་སྒྲོན་ཞིག་བཟུང་དུ་བཅུག་
སྟེ་ཁོ་མོ་བདེ་བ་ཅན་གྱི་གཟི་འོད་ནང་ཐིམ་པའི་མཚོན་རྟགས་སུ་བྱས། ཨི་མ་ལུས་སྟོབས་
ཟད་ནས་ལག་པས་བཟུང་མི་ཐུབ་པས་སྐུ་ཞབས་པུ་ཉི་ཤན་གྱིས་བཟུང་རོགས་བྱས་པ་མ་
གཏོགས་ལཱ་སྒྲོན་ས་མཐིལ་དུ་ལྷུང་།
འོན་ཀྱང་ད་ཆ་ཁོ་མོའི་བཞིན་རས་དེ་ལྟའི་སྐྱ་བོ་མ་ཡིན་པར་བདེ་ཞིང་ལྷོད་ལ་བབས་
པའི་སྣང་བ་སྟེར་ཞིང་། ཧ་ལམ་ལྔ་ལམ་ལ་ཆས་ཀའི་ཆོས་ཀྱི་ཆོ་གས་ཁོ་མོའི་ནད་བཅོས་
ཐུབ་པ་ལྟར་དུ་སྣང་།
ལྷ་ཡབ་ཀྱིས་དེ་སྣང་མེད་དུ་ག་ལ་འཇོག ཁོང་གིས་ཐ་ན་བྷོ་ཝ་རི་ལ་དཀོན་མཆོག་
གིས་སྐྱེ་བོའི་རྣམ་ཤེས་སྐྱོབ་ཕྱིར་མིའི་ཚེ་ཚད་ཀྱང་རིང་དུ་གཏོང་བར་བྱེད་ཟེར། ཆ་ལིའི་
སེམས་ལ་སྐབས་དེ་དུས་ཀྱང་ཁོ་མོ་འཆི་ཁར་ཐུག་སྐབས་དམ་པའི་སྐུ་ལུས་རེག་རྗེས་འཆི་
ཁ་ནས་གསོན་པའི་གནས་ཚུལ་དེ་དྲན།
ཁོའི་སེམས་ལ “གཅིག་བྱས་ན་ད་དུང་རེ་བ་ཡོད་སྲིད” སྙམ།
དངོས་འབྲེལ་དེ་དུས་ཁོ་མོ་རྨི་ལམ་ལས་སད་པ་ཇི་བཞིན་ཕྱོགས་བཞིར་དལ་བུས་ལྟ་
ཙམ་བྱས། དེ་ནས་ལྡབ་ལྡིབ་ངག་གིས་ངོ་ཤེལ་མེ་ལོང་སྤྲོད་དང་ཟེར། ཁོ་མོས་ངོ་ཤེལ་མེ་
ལོང་ལ་ཡུད་ཙམ་བལྟས་པ་དང་མཆི་མ་ལྷུག་ལྷུག་བཏང་། དེ་ནས་ཁོ་མོས་གན་རྐྱལ་སློག་
སྟེ་ཤུགས་རིང་འཐེན་པ་དང་མགོ་བོ་སླར་ཡང་སྔས་མགོའི་ཐོག་ལྷུང་།
ཁོ་མོའི་བྲང་ཁ་དེ་མ་ཐག་ལངས་འཇགས་རྒོད། ལྕེ་ལེབ་ཧྲིལ་པོ་ཁའི་ཕྱི་ལ་ལུད། མིག་
ད་དུང་ཧྲིག་ཧྲིག་བྱེད་པའི་ཚུལ་ནི་ཟིམ་ལ་ཉེ་བའི་སྣུམ་ཟད་ཀྱི་སྒྲོན་མེ་གཉིས་དང་འདྲ་
བར་འོད་ཇེ་ཆུང་ཇེ་ཆུང་དུ་སོང་། ཁོ་མོ་སྲོག་བསྡོས་ཀྱིས་དབུགས་རྔུབ་གཏོང་གི་བྲང་ཁ་
ཡར་ལྡིང་མར་ལྡིང་བྱེད་པ་དང་། རྔུབ་གཏོང་ཇེ་མགྱོགས་ཇེ་མགྱོགས་སུ་འགྲོ་བ་ནི་དངངས་
ཤིང་སྐྲག་དགོས་པ་ཞིག་ལགས་ཤིང་། དེ་ནི་རྣམ་ཤེས་ལུས་ཕུང་ལས་བྲལ་ལ་རེམས་ནས་
འཕག་འཚག་རྒྱག་པ་ལྟར་དུ་སྣང་བས་མ་གཏོགས་ཁོང་ཚོའི་སེམས་ལ་ཁོ་མོ་དབུགས་ཆད་
པ་རེད་སྙམ། ཧྥེ་ལི་ཞི་རྒྱ་གྲམ་འགྲམ་དུ་པུས་མོ་བཙུགས། སྨན་གཉེར་དཀའ་བཅུ་པ་ཡང་
རྐང་པ་གཉིས་གུག་ཙམ་བྱས། སྐུ་ཞབས་ཁ་ཎི་ཝེ་ནི་དམིགས་ཡུལ་མེད་པར་སྒེའུ་ཁུང་ཕྱིའི་
ཐང་སྡེར་ལ་བལྟས་ནས་འདུག པུ་ཉི་ཤན་གྱིས་ཡང་བསྐྱར་བསྔོ་སྨོན་འདོན་འགོ་ཚུགས།
ཁོང་གི་བཞིན་རས་ཉལ་ཁྲིའི་འགྲམ་དུ་བཅར། ཆོས་གོས་ནག་པོའི་གོས་གཤམ་རྒྱབ་ངོས་
ས་སྟེང་དུ་འཛར། ཆ་ལི་ཉལ་ཁྲིའི་གཞོགས་གཞན་ཞིག་ཏུ་པུས་མོ་བཙུགས། ལག་པ་གཉིས་
ཀ་ཨི་མ་ཕྱོགས་སུ་བརྐྱངས། ཁོས་ཨི་མ་ཡི་ལག་པ་དམ་པོར་བཟུང་། ཁོ་མོའི་སྙིང་ཁ་འཕར་
ཐེངས་རེར་ཁོ་འདར་སིག་རེ་རྒྱག་ཚུལ་ནི་ཁང་པ་རྡིབ་པའི་ཡོམ་འཕྲོ་བཞིན་དུ་སྣང་། ཁོ་
མོ་དབུགས་རྔུབ་འབྱིན་ཇེ་མགྱོགས་སུ་སོང་བ་དང་ལྷ་ཡབ་ཀྱི་ཁ་འདོན་ཡང་ཇེ་མགྱོགས་
སུ་སོང་ནས་ཁོང་གི་བསྔོ་སྨོན་དང་བྷོ་ཝ་རིའི་ངུ་སྐད་གཅིག་འཇགས་གཅིག་ལངས་ཀྱིས་
གྲག སྐབས་འགར་ངུ་སྐད་བསྔོ་སྨོན་གྱི་ནང་དུ་ཐིམ་ནས་ལཱ་ཋིན་གྱི་སྐད་ཨི་ཨི་ཨུ་ཨུ་
རྐྱང་པ་ཞིག་ལས་ཐོས་རྒྱུ་མེད་པ་དེ་ནི་འདས་བརྡའི་དྲིལ་བུ་རྡུང་བཞིན་པ་ལྟར་སྣང་ངོ་། །
གློ་བུར་དུ་མི་རྣམས་ཀྱི་རྣ་བར་ཆུ་འགྲམ་གྱི་ལམ་ཆུང་ཐོག་ཤིང་ལྷམ་གྱི་རྐང་སྒྲ་དང་
འཁར་བ་ས་ལ་རེག་པའི་ཐག་སྒྲ་གྲག་པ་དང་སྦྲགས་སྐད་འཛེར་འཛེར་པོ་ཞིག་གིས་གླུ་
འདི་ལྟར་ལེན་པ་ཐོས།
རྟ་བདུན་དབང་པོའི་འོད་ཟེར་ཚ་ལམ་ལམ། །
དམན་ཆུང་བུ་མོའི་སེམས་ལ་སྙིང་སྡུག་དྲན། །
ཨི་མ་ནི་རོ་ལངས་བཞིན་དུ་ཧོབ་སྟེ་ཙོག མགོ་སྐྲ་ཟིང་ཞིང་འདྲེན་བྱེད་གཡོ་འགུལ་
མེད་པར་ཧུར་རེར་གདངས།
འདབ་ཟོར་ཚེས་བརྒྱད་ཟླ་བ་གཡུག་པ་ན། །
སྙེ་མའི་ཕོན་པོ་རྣང་མའི་ནང་དུ་འགྱེལ། །
བདག་གི་ཆུང་འདྲིས་བྱམས་པ་ཞུམ་ཞུམ་གྱིས། །
སྙེ་མ་སྒྲུག་སྟབས་མིག་ལ་ལྷག་པར་མཛེས། །
ཁོ་མོ་ན་རེ། “དམུས་ལོང་རེད” ཅེས་སྐད་བརྒྱབ།
ཨི་མ་གད་མོ་ཆེན་པོ་ཤོར། དེ་ནི་འཇིགས་སུ་རུང་བ་དང་རེ་ཐག་ཡོངས་སུ་ཆད་པའི་
སྨྱོ་དགོད་ལགས་ཤིང་། རྟག་པ་མཐའ་བཟུང་གི་མུན་ནག་ནི་སྐྱུགས་མེར་ལྡང་དགོས་པའི་
དམུས་ལོང་གི་ངོ་གདོང་དང་འདྲ་བར་སྐྱི་གཡའ་བ་ཞིག་ཡིན་པར་ཨི་མས་ངེས་པ་རྙེད།
དེ་ཉིན་ལྷགས་རླུང་རབ་ཏུ་ལྡང་བས་ན། །
ཁོ་མོའི་སྨད་གཡོག་ལྷགས་པས་རྒྱང་དུ་འཁྱེར། །
ཁོ་མོ་འདར་ཁྲུག་ཁྲུག་ངང་ཉལ་གདན་ཐོག་འགྱེལ། ཚང་མ་ཚུར་རུབ་ཡོང་། ཁོ་མོ་དབུགས་ཆད་ཟིན།
དགུ། མི་གྲོངས་རྗེས་དེ་གར་ཡོད་པའི་སྐྱེ་བོ་རྣམས་རེ་ཞིག་ཧོན་འཐོར་ནས་ཚོར་བ་མེད་པ་
ལྟར་དུ་འགྱུར་གྱི་ཡོད་དེ། གང་ལགས་ཤེ་ན། ཚེ་སྲོག་གློ་བུར་དུ་མར་མེ་བཀྲོངས་པ་བཞིན་
ད་ལྟ་ཡོད་བཞིན་ད་ལྟ་མེད་པར་གྱུར་པས་འཆི་བདག་འབྱོར་བ་ནི་དེ་འདྲའི་བསམ་ཤེས་
མི་ཐུབ་པ་དང་ཡིད་མི་ཆེས་པ་ཞིག་ལགས། ཁོ་མོ་འགུལ་མེད་དུ་གནས་པ་ཆ་ལིས་མཐོང་
བས་ཁོ་མོའི་སྒང་དུ་ཁ་སྦུབ་ལོག་སྟེ་ན་རེ།
ཕྱི་ལྟས་མེད་པར་ཕེབས་ཤིག ཕྱི་ལྟས་མེད་པར་ཕེབས་ཤིག ཅེས་འབོད།
ཧའོ་མེ་དང་ཁ་ཎི་ཝེས་ཁོ་པ་འཐེན་ནས་ཁང་པའི་ཕྱི་ལ་འཁྲིད།
སེམས་སྡུག་བཟོད་ནས་སྡུག་རུས་གྱིས་ཤིག
ལགས་སོ་ཞེས་ཤོད་བཞིན་ཁོ་པ་ཁོ་གཉིས་ཀྱི་ལག་པ་ནས་ཤོར་ཏེ་ངས་ཤེས
སོང་། ང་གང་ཡང་བྱེད་ཀྱི་མ་རེད། འོན་ཀྱང་ང་གློད་དང་། ང་ཁོང་ལ་ལྟ་ཙམ་བྱེད་དགོས།
ཁོང་ངའི་བཟའ་ཟླ་རེད་ཨང་ཞེས་ཁོ་ངུ་ཤོར།
ཡིད་ཚིམ་པ་ངུས་དང་། ཡིད་ཚིམ་པ་ཞིག་ངུས་ན་ཏོག་ཙམ་དྲག་པ་ཡོང་། སྨན་
གཉེར་དཀའ་བཅུ་པས་དེ་ལྟར་སྨྲས།
ཆ་ལི་ནི་བྱིས་པ་ལྟར་གཉོད་ཆུང་ཞིང་ཁ་ཐབས་ཞན། ཚང་མས་ཁོ་ཤོད་ཁང་གི་
ཚོམས་ཆེན་ནང་འཁྲིད། ཡུད་ཙམ་སོང་རྗེས་སྐུ་ཞབས་ཧའོ་མེ་ཡང་རང་ཁྱིམ་དུ་ལོག
ཁོ་ལ་ཐང་སྡེར་ཐོག་དམུས་ལོང་ཚུར་ཡོང་བ་དང་ཐུག ཁོ་པ་ཡུང་གྲོང་དུ་འབྱོར་རྗེས་
མི་ཐུག་ཚད་ལ་སྨན་གཉེར་དཀའ་བཅུ་པའི་སྡོད་གནས་རྩད་བཅད་དེ་གཉན་འཇོམས་ཀོ་
ཡོལ་སློང་བར་སླེབས་པ་ཞིག་གོ།
འགྲིག་སོང་། ཁྱོད་རའི་སེམས་ལ་ང་ལས་ཀ་མེད་པར་དལ་པོ་ཞེ་དྲག་ཡོད་རེད་
བསམ་བྱུང་ངམ། རྗེས་སུ་ཁོམ་པ་ཡོད་དུས་ཤོག་ཅེས་བརྗོད།
ཁོ་བྲེལ་བྲེལ་འཚུབ་འཚུབ་ངང་སྨན་རྫས་ཚོང་ཁང་དུ་འཛུལ།
ཁོས་འཕྲིན་ཡིག་གཉིས་འབྲི་རྩིས་ཡོད་དེ། གཅིག་ནི་བྷོ་ཝ་རི་ལ་སེམས་ཉིད་བདེ་
བྱེད་ཀྱི་སྨན་ཐུན་སྦྱོར་རྟ་བྱ་རྒྱུ་དང་། གཅིག་ཤོས་ནི་དུག་བཟས་པའི་དངོས་དོན་འགེབས་
པའི་གནས་ཚུལ་ཞིག་རྟོག་བཟོ་དང་སྦྲགས་སྒྲོན་སྟེགས་ཚགས་པར་ལ་བསྐུར་རྒྱུ། ད་
དུང་མི་མང་པོ་ཞིག་གིས་ཁོ་ལ་གནས་ཚུལ་རྩད་འདྲི་བྱེད་བཞིན་ཡོད་ཅིང་། ཡུང་གྲོང་གི་
མི་ཚོས་ཁོའི་ས་ནས་ཨི་མ་ནི་རྩྭ་དྲི་ཞིམ་ཅན་གྱི་ཞོ་བཟོ་སྐབས་དུག་ཆེན་བྱེ་མ་ཀ་ར་དང་
འཁྲུལ་ནས་ཁ་ལ་ཤོར་བའི་སྐོར་ཤེས་རྟོགས་བྱུང་མཚམས། ཧའོ་མེ་གཞི་ནས་བྷོ་ཝ་རིའི་ཁྱིམ་དུ་སླེབས།
ཁོ་དེ་གར་སླེབས་སྐབས་ཁ་ཎི་ཝེ་སོང་ཟིན་ནས་བསྡད་མེད་པ་དང་བྷོ་ཝ་རི་གཅིག་
པུ་ཁང་པའི་ནང་བསྡད་ཡོད། ཁོ་ནི་སྒེའུ་ཁུང་འགྲམ་གྱི་ཧྲ་ཧྥ་རྐུབ་སྟེགས་ཐོག་བསྡད། ཧོན་
ར་རེར་མཐིལ་ངོས་ཀྱི་རྡོ་གཅལ་ལ་ཅེར་ནས་འདུག
སྨན་གཉེར་དཀའ་བཅུ་པ་ན་རེ། “ཆོ་ག་ག་དུས་སྒྲུབ་མིན་ཁྱེད་རང་སོ་སོས་ཐག་
གཅོད་དགོས་ཀྱི་རེད་ཟེར།
ག་རེ། ག་རེའི་ཆོ་ག
དེ་ནས་ཁོས་དངངས་འཚབ་དང་ངག་ལྡབ་ལྡིབ་ངང་།
འོ། མིན། མིན། ངས་ཁོང་སྲུང་སྟེ་སྡོད་ཀྱི་ཡིན་ཟེར།
ཨོ་མུས་དལ་བྲེལ་མེད་པར་སྒྲོམ་སྟེགས་ཐོག་ནས་ཆུ་གཏོར་བྱེད་ཧུའུ་བླངས་ཏེ་ཅུ་
གང་མེ་ཏོག་ལ་ཆུ་བརྒྱབ།
ཆ་ལི་ན་རེ། ཐུགས་རྗེ་ཆེ། ཁྱེད་རང་ལས་ཡག་པ་ཞིག
ཁོས་སྐད་ཆ་བཤད་མ་ཚར་གོང་སྨན་གཉེར་དཀའ་བཅུ་པའི་སྟངས་སྟབས་དེས་ཁོའི་
དྲན་ཤེས་ཀྱི་མེ་ལོང་ནང་དུ་འདས་དོན་མང་པོ་ཞིག་འཆར་བས་མགྲིན་པ་བརྣངས།
ཆ་ལི་ཡི་སྣང་བ་གཞན་དུ་གཡེང་ཕྱིར་ཧའོ་མེ་ཡི་སེམས་ལ་སྐྱེད་ཚལ་ལྡུམ་རའི་སྒྱུ་
རྩལ་སྐོར་བཤད་ན་དགའ་སྙམ་སྟེ་སྐྱེ་དངོས་ཀྱི་ས་རྒྱུ་ལ་བརླན་གཤེར་འཛོམས་དགོས་
ཞེས་བཤད་པར་ཆ་ལིས་མགོ་བོ་གུག་གུག་གིས་མོས་མཐུན་བྱས།
“དེའི་ཁར་ནམ་དུས་ཡག་པོ་སླེབས་གྲབས་ཡོད” ཅེས་བཤད།
བྷོ་ཝ་རིས་ཨོ་ཟེར། བུར་ཕྱེ།
སྨན་གཉེར་དཀའ་བཅུ་པར་སྐད་ཆ་ཤོད་རྒྱུ་ཅང་མེད་པས་སྒེའུ་ཁུང་གི་ཁྲ་ཡོལ་དལ་
“ལྟོས་དང་། སྐུ་ཞབས་དྷུ་ཝ་ཧྲེ་འདི་ཕྱོགས་སུ་ཡོང་གི་འདུག”
ཆ་ལིས་སྔར་བཞིན་འཕྲུལ་འཁོར་ཇི་བཞིན་སྐུ་ཞབས་དྷུ་ཝ་ཧྲེ་འདི་ཕྱོགས་སུ་ཡོང་གི་འདུག་གམ་ཟེར།
ཧའོ་མེ་ནི་སྐུ་ཕུང་དུར་འཇུག་གི་ཆོ་གའི་སྐོར་མུ་མཐུད་ཤོད་མི་ཕོད་པས་མཐར་ལྷ་
ཡབ་ཀྱི་སྐད་ཆ་ལ་ཁོས་མོས་མཐུན་བྱེད་ཉན་ཙམ་བྱུང་།
ཁོས་སོ་སོ་སྨན་བཅོས་ཁང་དུ་སྒོ་མནན་ཏེ་བསྡད། ལག་ཏུ་སྨྱུ་གུ་ཞིག་བཟུང་སྟེ་འང་
འང་ཟེ་ཁྱུག་ཙམ་ངུས་རྗེས་ཤོག་བུའི་ཐོག་ཡི་གེ་འདི་ལྟར་བྲིས།
སྐུ་ཕུང་དུར་འཇུག་སྐབས་ཁོང་ལ་གཉེན་སྒྲིག་གི་གཟབ་གོས་གཡོག་གི་ཡིན།
འཇུར་ཏ་དཀར་པོ་དང་། མེ་ཏོག་གི་ཕྲེང་བ་བཀོན། ཁོང་གི་སྐྲ་ལོ་ཕྲག་པའི་ཐོག་གློད། པུར
སྒམ་རིམ་པ་གསུམ་སྟེ། རིམ་པ་གཅིག་ཤིང་མོན་ཆ་ར་དང་། རིམ་པ་གཅིག་ཤིང་མ་ཧ་ཀཎི།
རིམ་པ་གཅིག་ཞ་སྙེའི་ལྕགས་ཤོག ང་ལ་སུས་ཀྱང་སེམས་གསོ་བྱེད་མི་དགོས། ངས་སྡུག་
བསྲན་ཐེག་ཐུབ། ཁོང་གི་ལུས་ཐོག་ཏུ་དར་གོས་སྤུ་མའི་ཉལ་ཐུལ་ཞིག་གཡོག་དགོས། གོང་སྨོས་ལྟར་བགྱི་རོགས།
སྐུ་ཞབས་ཚོ་ནི་བྷོ་ཝ་རིའི་བསམ་ཡུལ་ལས་འདས་པའི་འཆར་ཡན་གྱི་བསམ་ཚུལ་དེ་
དག་ལ་ཧ་ལས། སྨན་གཉེར་དཀའ་བཅུ་པ་འཕྲལ་མར་ཁོའི་སར་སོང་ནས་ན་རེ།
དར་གོས་སྤུ་མའི་ཉལ་གོས་ནི་དགོས་པ་མེད། དེའི་ཁར་འགྲོ་གྲོན་ཡང
ཁྱེད་རང་ལ་ཇུས་གཏོགས་ག་རེ་འདུག་གམ་ཆ་ལིས་སྐད་བརྒྱབ་སྟེ་ན་རེ། ངའི་
ཇུས་གཏོགས་བྱེད་མི་དགོས། ཁྱེད་རང་ཁོང་ལ་བརྩེ་པོ་མེད་པས་ཕྱིར་སོང་ཞིག” ཟེར།
ལྷ་ཡབ་ཀྱིས་ཁོ་སྐྱོར་ནས་མེ་ཏོག་ལྡུམ་རའི་ནང་སྐྱོ་བསང་ལ་ཁྲིད། ཁོང་གིས་འཇིག་
རྟེན་ལ་སྙིང་པོ་མེད་ལུགས་དང་། དཀོན་མཆོག་ནི་བླ་ན་མེད་པ་དང་བྱམས་དང་སྙིང་རྗེའི་
བདག་ཉིད་ཡིན་ལུགས། འཁང་ར་ཅི་ཡང་མེད་པར་ཁོང་གི་དགོངས་པ་དང་ལེན་བྱེད་
དགོས་པ་མ་ཟད། ཐ་ན་ཐུགས་རྗེའི་བཀའ་དྲིན་སེམས་ལ་ངེས་དགོས་ལུགས་བཤད།
ཆ་ལི་སྐད་ཆེན་པོས་ངུ་བཞིན “ང་ཁྱེད་རང་གི་དཀོན་མཆོག་ལ་ཁོང་ཁྲོ་ཟའོ” ཟེར།
ལྷ་ཡབ་ཤུགས་རིང་འབྱིན་བཞིན “ཁྱོད་རང་སྔར་བཞིན་གདོན་གྱིས་ཟིན་དུག་ཟེར།
བྷོ་ཝ་རི་ལྷ་ཡབ་ཀྱི་འགྲམ་ནས་སོང་ཞིང་། ཁོ་པ་གྱང་འགྲམ་གྱི་ལྗོན་པའི་འོག་ནས་
གོམ་ཆེན་སྤོ་བཞིན་སོ་སྒྲ་སྒྲིག་ནས་འཁོན་འཛིན་གྱི་མིག་མདའ་ནམ་མཁར་འཕངས།
འོན་ཀྱང་དེས་ནི་ལྗོན་པའི་འདབ་མ་ཙམ་ཡང་འགུལ་མ་ནུས།
ཆར་པ་ཆུང་ཆུང་ཞིག་འབབ་འགོ་ཚུགས། ཆ་ལི་བྲང་ཁ་ཕྱི་ལ་བཏོན་ནས་ཡོད་པས་
གྲང་འདར་ཤོར། ཁོ་པ་ཁང་པའི་ནང་འཛུལ་རྗེས་གསོལ་ཐབ་ནང་གི་གདན་སྟེང་དུ་བསྡད།
ཆུ་ཚོད་དྲུག་པ་ཟིན་སྐབས་ཐང་སྡེར་ཐོག་ནས་ཤང་ལང་ཤང་ལང་ཞེས་གཡེར་དྲིལ་
གྱི་སྒྲ་གྲག་ཅིང་། དེ་ནི་ཁུག་རྟ་ལན་པར་གྱི་འགྲུལ་སྐྱེལ་ཤིང་རྟ་འཁོར་ལོ་ལོག་སླེབས་པ་
རེད། ཁོ་དཔྲལ་བ་སྒེའུ་ཁུང་ལ་བཀར་ནས་འཁོར་ལོའི་ཐོག་ནས་མི་རེ་རེ་བཞིན་འབབ་
པར་བལྟས། ཧྥེ་ལེ་ཞིས་ཚོམས་ཆེན་ནང་ཁོ་ལ་ཉལ་གདན་ཞིག་བཏིང་། ཁོ་པ་དེའི་སྟེང་
འགྱེལ་ནས་རང་སར་གཉིད་དུ་ཡུར།
སྐུ་ཞབས་ཧའོ་མེ་ནི་བསམ་ཚུལ་འདྲ་མིན་ལྡན་པ་ཞིག་ཡིན་ནའང་འདས་པོ་ལ་གུས་
བཀུར་ཚད་མེད་ཡོད་པས་ཆ་ལི་ལ་རླུང་མ་ལངས་པར་དགོང་མོ་སླར་ཡང་ཕུང་པོ་ལ་ལྟ་
བར་ཡོང་། ཁོས་དཔེ་དེབ་གསུམ་དང་ཟིན་བྲིས་འདེབས་བདེའི་ཆེད་དུ་ཤོག་ལྷེ་རྐྱང་པ་གསུམ་འཁྱེར་ཡོད།
སྐུ་ཞབས་པུ་ཉི་ཤན་ཡང་ཁང་པའི་ནང་དུ་ཡོད། སྐུ་ཕུང་བཞག་པའི་ཉལ་ཁྲིའི་གནས་
སྤོས་ཟིན་པ་དང་ཉལ་ཁྲིའི་མགོར་ལཱ་སྒྲོན་གཉིས་སྤར་འདུག
དབེན་ཞིང་འཇམ་པའི་ཁོར་ཡུག་སྨན་གཉེར་དཀའ་བཅུ་པས་མི་བཟོད་པས་འཁང་
ར་ཚིག་ཁ་ཤས་ཤོར་བ་དང་། ལས་མ་དག་པའི “ན་སོ་གཞོན་པའི་བུད་མེད” དེའི་ཆེད་
དུ་ཕངས་སེམས་བྱས། ལྷ་ཡབ་ཀྱིས་ནི་ད་ཆ་ང་ཚོས་ཐུབ་པ་ནི་ཁོང་གི་ཆེད་དུ་བསྔོ་སྨོན་
འདེབས་རྒྱུ་ལས་མ་འདས་ཟེར།
ཨོ་མུས་ལམ་སེང་སྐད་ཆ་དེར་མཐུད་ནས “འོན་ཀྱང་འགྲོ་ས་གཉིས་ལས་མ་ངེས་ཏེ།
གཅིག་ནི་ཁོང་ཤི་དགོས་པ་དཀོན་མཆོག་གི་བཀོད་སྒྲིག་ཡིན་ཕྱིན(དེ་ཡང་ཆོས་ཚོགས་
ཀྱིས་བཤད་པ་ལྟར)། ང་ཚོས་བསྔོ་སྨོན་འདེབས་པའི་དགོས་པ་མེད། དེ་ལས་ལྡོག་སྟེ་ཤི་
ཡང་འགྱོད་སེམས་མེད་པ་ཞིག་ཡིན་ཕྱིན(དེ་ཡང་ཆོས་ཚོགས་ཀྱིས་ཤོད་པའི་སྐད་ཆ་རེད)
འོ་ན། པུ་ཉི་ཤན་གྱིས་ཁོའི་སྐད་ཆའི་བར་དུ་འཚངས་ནས་ཡུས་དང་བཅས་ཏེ་དེ་འདྲ་ཡིན་
ནའང་སྔར་བཞིན་ཁོ་མོའི་ཆེད་དུ་བསྔོ་སྨོན་འདེབས་དགོས་ཟེར།
སྨན་གཉེར་དཀའ་བཅུ་པས་དེ་ལ་མོས་མཐུན་མ་བྱས་པར་ན་རེ། “འོན་ཀྱང་། གལ་
ཏེ་དཀོན་མཆོག་གིས་ང་ཚོ་ལ་ག་རེ་དགོས་མིན་མཁྱེན་ན། སྨོན་ལམ་བཏབ་ནས་དགོས་པ་ཅི་ཡོད་ཟེར།
ག་རེ། དགོས་པ་མེད་ཨེ། ལྷ་ཡབ་ན་རེ། འོ་ན་ཁྱོད་རང་ཡེ་ཤུའི་རྗེས་འཇུག་པ་མིན་ནམ་ཟེར།
ཧའོ་མེ་ན་རེ། དགོངས་པ་མ་ཚོམ། བདག་ནི་ཡེ་ཤུའི་ཆོས་ལུགས་ལ་ཡི་རང་ཡོད།
དང་ཐོག་དེས་བྲན་གཡོག་བཅིངས་འགྲོལ་བཏང་བ་དང་། འཇིག་རྟེན་ཐོག་ཀུན་སྤྱོད་ཀྱི་
ལྟ་བ་ཆ་ཚང་ཞིག་བཏོན་པ་དེས་མི་ཚད། དམ་པའི་གསུང་རབ་ཆ་ཚང་རེད་
འོ། འོ། དམ་པའི་གསུང་རབ་སྐོར་བཤད་ན། ཁྱེད་རང་ལོ་རྒྱུས་དེབ་ཐེར་གཟིགས་
ཙམ་གནང་དང་། དེ་ནི་ཡེ་ཤུའི་ཚོགས་པས་བཟོ་བཅོས་བྱས་པ་ཞིག་རེད།”
དེ་དུས་ཆ་ལི་འཛུལ་ཡོང་བ་དང་ཉལ་ཁྲིའི་འགྲམ་དུ་སོང་ནས་ཉལ་གུར་དལ་བུར་ཕྱེ།
ཨི་མ་ཡ་མགོ་བོ་གཡས་སུ་ཡོ་བ་དང་ཁ་གདངས་ནས་ཡོད་པས་དེ་ནི་ངོ་གདོང་ཐོག་
གི་ཁུང་བུ་ཞིག་དང་མཚུངས། མཐེ་བོང་གཉིས་སྦར་མཐིལ་ནང་དུ་གུག རྫི་མའི་ཐོག་ལ་
ནི་ཧ་ལམ་ཕྱེ་མ་དཀར་པོ་ཞིག་སྟོར་དང་འདྲ། མིག་གི་སྐྱེ་མཆེད་སྔ་ས་ནས་མཐོང་རྒྱུ་མེད་
པར་དེའི་ཐོག་དར་སང་དཀར་པོ་འདྲ་བའི་སྦྱར་བག་གིས་བཀབ་པ་ནི་འབུ་སྡོམ་གྱིས་སྡོམ་
དྲ་རིམ་པ་ཞིག་འཐེན་དང་མཚུངས། བྲང་ཁ་ནས་པུས་མོ་དབར་གྱི་ཉལ་གོས་ཀོང་དུ་རྡིབ།
རྐང་པའི་མཛུབ་མོའི་མཚམས་སུ་འབུར་དུ་ཐོན། ཆ་ལིའི་སྣང་ངོར་དངོས་པོ་ཆེན་པོ་དང་
ལྕི་པོ་དཔེ་མི་སྲིད་པ་ཞིག་གིས་ཁོ་མོ་མནན་ནས་ལེབ་མོར་འགྱུར་ཉམས་འཆར།
མཆོད་ཁང་གི་དྲིལ་བརྡ་ཐེངས་གཉིས་གྲག མཚན་མུན་ནང་གཙང་ཆུ་ཤང་ཤང་
རྒྱུག་པའི་སྒྲ་ཐོས། པུ་ཉི་ཤན་གིས་ཤུགས་ཆེན་པོས་སྣ་ལུད་ཕྱིས། ཧའོ་མེ་ཡིས་སྨྱུ་གུས་ཤོག
བུའི་ཐོག་ཡི་གེ་ཚག་ཚག་འབྲི།
ཀྱེ། གྲོགས་པོ་བཟང་པོ། ཁྱེད་རང་ཤོད་དུ་སོང་དང་། འདིར་བསྡད་ནས་སེམས་པ་སྐྱོ་རོགས་རེད།
ཆ་ལི་སོང་རྗེས་སྨན་པ་དཀའ་བཅུ་དང་ལྷ་ཡབ་དབར་རྩོད་གླེང་འགོ་ཚུགས།
གཅིག་ན་རེ “ཁྱེད་རང་ཝོལ་ཐེར་ཡི་གསུང་རྩོམ་དང་། ཧྥེར་པ་ཧ་ཡི་གསུང་རྩོམ།
ཤེས་བྱ་ཀུན་ཁྱབ་བཅས་ལྟོས་དང་ཟེར།
གཅིག་ཤོས་ན་རེ། ཕུར་ཐིའུ་ཀལ་གྱི་ཡ་ཧུ་དཱ་པའི་འཕྲིན་ཡིག་ལྟ་དགོས་ཟེར།”
ཡང་གཅིག་ཤོས་ན་རེ། ཞི་དཔོན་ཟུར་པ་ཉི་ཀུ་ར་ཡི་གསུང་རྩོམ་ཡེ་ཤུའི་ཆོས་ལུགས་
ཀྱི་བསྟན་དོན་གནད་བསྡུས་ལྟ་དགོས་ཟེར།
ཁོ་གཉིས་རྩོད་གླེང་བྱས་ནས་ངོ་གདོང་ཡང་དམར་པོར་གྱུར་པ་དང་། སུས་ཀྱང་སུ་ལ་
ཕམ་ཁ་མི་འཁུར་བར་སོ་སོའི་ལྟ་བ་བརྗོད། པུ་ཉི་ཤན་རླུང་ལངས་ཐག་ཆོད་པས་ཕ་རོལ་
པོ་ནི་ཧམ་ཤེད་ཆེ་ལ་བག་ཚ་མེད་པ་ཞིག་རེད་ཟེར། ཧའོ་མེ་ཡ་མཚན་ནས་ལྷ་ཡབ་ནི་དེ་
འདྲའི་གླེན་པ་ཞིག་རེད་ཨང་ཟེར། ཁོ་གཉིས་ཕན་ཚུན་དམའ་འབེབས་གཏོང་རེས་བྱེད་
གྲབས་སྐབས་ཏག་ཏག་ཆ་ལི་སླར་ཡང་གློ་བུར་དུ་དེ་གར་ལྷགས། ཁོ་ནི་གདོན་གྱིས་ཟིན་པ་
ཇི་བཞིན་སྟེང་ཐོག་ཏུ་ཡང་ཡང་ཡོང་།
འདས་པོ་ལ་ཞིབ་ཕྲ་ཞིག་ལྟ་བའི་ཆེད་དུ་ཁོ་པ་འདས་པོའི་ཁ་སྤྲོད་དུ་ལངས། རིག་པ་
རྩེ་གཅིག་ཏུ་བསྒྲིམས་ནས་ལྟ་བ་ལས་རེ་ཞིག་སེམས་སྡུག་ཀྱང་བརྗེད།
མི་རྣམས་ཀྱིས་བརྗོད་མྱོང་བའི་རེངས་འགྱུར་ནད་དང་རྡོ་ཁབ་ལེན་གྱི་ནུས་པ་ལས་
ཐོན་པའི་ངོ་མཚར་སྐོར་ཁོས་དྲན་གསོས། ཁོས་སེམས་པ་རྩེ་གཅིག་ཏུ་གནས་ཕྱིན་ཁོ་མོ་
འདས་ལོག་འབྱུང་སྲིད་ཅེས་ཁ་ནས་ཆིག་ལབ་ཤོར། རེ་ཞིག་ཁོས་ཁོ་མོའི་འཁྲིས་སུ་སྟོད་
སྒུར་སྒུར་གྱིས “ཨི་མ། ཨི་མ” ཅེས་སྐད་ཆུང་ངུས་བོས། ཁོའི་དབུགས་རྔུབ་གཏོང་ལྷག་ཏུ་
རྒོད་པས་གྱང་གི་འཁྲིས་སུ་ཡོད་པའི་ལཱ་སྒྲོན་གཉིས་ཀྱི་མེ་འོད་ཀྱང་ཡོམ་ཡོམ་གཡུག
ནམ་ལངས་སྐབས་ལྕམ་སྐུ་བགྲེས་མོ་བྷོ་ཝ་རི་དེ་གར་འབྱོར། ཆ་ལིས་ཨ་མ་ལ་འཐམ་
སྐབས་ངུ་ཤོར། སྨན་གཉེར་དཀའ་བཅུ་པ་དང་འདྲ་བར་ཁོང་མོས་རྗེས་འཇུག་གི་འགྲོ་གྲོན་
སྐོར་གླེང་རྩིས་བྱེད་སྐབས་ཆ་ལི་རླུང་ལངས་ཐག་ཆོད་པས་རང་དགར་མ་བཞག་ཀ་མེད་
བྱུང་། ད་དུང་ཨ་མ་གྲོང་ཁྱེར་ནང་འཕྲལ་མཁོའི་ཅ་དངོས་ཉོ་བར་མངགས།
ཕྱི་དྲོ་ཧྲིལ་པོ་ཆ་ལི་གཅིག་པུ་ཁང་པའི་ནང་བསྡད། བུ་མོ་ཆུང་ཆུང་པིལ་ཐེ་ལྕམ་སྐུ་
ཨོ་མུའི་ཁྱིམ་དུ་བཅོལ། ཧྥེ་ལི་ཞི་དང་ལྕམ་སྐུ་ལེ་ཧྥང་སོ་ཝ་གཉིས་སྟེང་ཁང་དུ་འདས་པོའི་
རྣམ་ཤེས་སྲུང་ནས་བསྡད།
དགོང་མོ་འཚམས་འདྲི་ཞུ་མཁན་ཁ་ཤས་འབྱོར། ཆ་ལི་ཡར་ལངས་ཏེ་ཁོང་ཚོའི་ལག་
པ་ནས་དམ་པོར་འཇུས་ཏེ་ཁ་ནས་སྐད་ཆ་མི་ཐོན། ཁོང་ཚོ་དྲོད་ཐབ་ཀྱི་འགྲམ་དུ་ཚེས་
གསུམ་ཟླ་བའི་དབྱིབས་ལྟར་གྲལ་ལ་འཁོད། ཁོང་ཚོ་མགོ་བོ་དུད། རྐང་པ་ཡ་གཅིག་པུས་
མོའི་སྟེང་གཡུག་གཡུག་བྱེད་པ་དང་དབུགས་རིང་ཡང་ཡང་འཐེན། ཁོང་ཚོ་ཚང་མ་ཧ་
ཅང་ཉོབ་ནའང་སུས་ཀྱང་འགྲོ་གི་ཡིན་ཞེས་བརྗོད་མི་བདེ།
ཆུ་ཚོད་དགུ་པར་ཧའོ་མེ་སླར་ཡང་ཐང་སྡེར་ཐོག་ནས་ཡོང་ཞིང་ཉིན་གཉིས་རིང་ཁོ་
པ་ཧ་ལམ་རྦད་དེ་དེ་གར་མཐོང་རྒྱུ་ཡོད་ག་བུར་དང་། ཞི་གནས་སྤོས། དྲི་ཞིམ་རྩྭ་མཆོག་
སོགས་མང་པོ་ཞིག་འཁྱེར་འདུག ཁོས་ད་དུང་ཁང་པར་དུག་སེལ་གྱི་སྨན་ཆུ་ཤེལ་དམ་
རྡག་རྡག་གང་འཁྱེར་ཡོད། དེའི་ཚེ་གཡོག་མོ་དང་ཨ་ཅག་ལེ་ཧྥང་སོ་ཝ། ལྕམ་སྐུ་བགྲེས་བྷོ་
ཝ་རི་བཅས་ཨི་མ་ཡི་ཕུང་པོའི་མཐའ་ནས་བསྐོར་ཏེ་གྱོན་ཆས་བརྗེས། དེ་ནས་སེང་རས་
རིང་པོ་ཞིག་མགོ་ནས་གོས་ཆེན་གྱི་ལྷམ་བར་བཀབ།
ཧྥེ་ལི་ཞི་ངུ་བཞིན་དུ་ཀྱེ་ཧུད། ངའི་ལྕམ་སྐུ་ཞབས་སྙིང་རྗེ། ངའི་ལྕམ་སྐུ་ཞབས་སྙིང་རྗེ་ཟེར།
མགྲོན་ཁང་གནས་མོ་ན་རེ། ལྟོས་དང་། ད་དུང་ཡང་སྔར་བཞིན་མཛེས་པོ་གང་
འདྲ་མི་འདུག་གམ། དངོས་འབྲེལ་ད་ལྟ་རང་ཡར་ལངས་མི་ཡོང་ངམ་བསམ་བསམ་ཞིག་འདུག་ཟེར།
དེ་ནས་ཁོང་ཚོས་སྒུར་སྒུར་བྱས་ཏེ་ཁོ་མོའི་མགོ་ལ་མེ་ཏོག་ཕྲེང་བ་གཡོག་རྩིས་བྱས།
དེས་ན་མགོ་བོ་འགུལ་དགོས་པས་མཐར་ཁ་ནས་སྣག་ཚ་འདྲ་བའི་གཤེར་ཁུ་ལུད།
“ཨའུ། དཀོན་མཆོག་མཁྱེན། ཕྱུ་པ་ལ་མ་འགོས་པ་གྱིས།”ཨ་ཅག་ལེ་ཧྥང་སོ་ཝ་སྐད་
ཤོར། “ཚུར་ཡོང་ནས་རོགས་པ་གྱིས་དང་། ཁྱོད་རང་སྐྲག་གི་ཡོད་པ་མ་རེད་དམ” ཞེས་
སྨན་གཉེར་དཀའ་བཅུ་པ་བོས།
ཁོ་ཕྲག་པ་རོང་ཙམ་བྱས་ཏེ “ང་སྐྲག་རྒྱུ་ཨེ། ཧེན། ཁྱེད་རང་ག་རེ་ཟེར་གྱི་ཡོད་དམ།
ངས་སྨན་བཟོ་སྟངས་སྦྱོང་བའི་སྐབས་སུ་གྲོང་ཁྱེར་སྨན་ཁང་དུ་མི་ཤི་བ་མཐོང་མྱོང་མེད་
དམ། རོ་བཀྲའི་སློབ་ཚན་སྐབས་སློབ་ཁང་ནང་ང་ཚོས་ཨ་རག་མངར་མོ་འཐུང་མྱོང་།
མཚན་ཉིད་རིག་པ་བ་འཆི་བར་མི་སྐྲག ངས་ང་རའི་སྐུ་ཕུང་སྨན་ཁང་ལ་སྦྱོར་འབུལ་
གྱིས་ཚན་རིག་ལ་ལེགས་སྐྱེས་འབུལ་གྱི་ཡིན་ཟེ་རྟག་ཏུ་བརྗོད་ཀྱི་མི་འདུག་གམ་ཟེར།
ལྷ་ཡབ་འབྱོར་འཕྲལ་སྐུ་ཞབས་བྷོ་ཝ་རིའི་གཟུགས་གཞི་གང་འདྲ་ཡོད་མེད་སྐད་ཆ་
དྲིས། སྨན་གཉེར་དཀའ་བཅུ་པའི་ལན་ཉན་རྗེས་ཁོང་ན་རེ། “སེམས་ལ་རྨ་ཁ་ཆེན་པོ་དེ་
འདྲ་བཟོས་པས་ལམ་སེང་དྲག་སྐྱེད་ཡོང་ག་ལ་ཐུབ” ཟེར།
དེའི་ཚེ་ཧའོ་མེ་ཡིས་ལྷ་ཡབ་མི་གཞན་དག་ལྟར་བཟའ་ཡ་གྲོངས་པའི་སེམས་སྡུག་
མྱོང་མི་དགོས་པ་ནི་དགའ་འོས་པ་ཞིག་རེད་ཅེས་བཤད་པས། དེའི་རྐྱེན་གྱིས་ཁོ་གཉིས་
སླར་ཡང་ལྷ་ཡབ་གཉེན་སྒྲིག་བྱེད་དགོས་མིན་ཐད་རྩོད་གླེང་བྱས།
སྨན་གཉེར་དཀའ་བཅུ་པ་ན་རེ། “སྐྱེས་པ་ཞིག་གཉེན་སྒྲིག་མི་བྱེད་པ་ནི་རང་བྱུང་
གི་ཆོས་ཉིད་ལས་ལྡོག་པ་རེད། དེ་སྔོན་སྐྱེས་པ་ལ་ལ་ཉེས་གསོག་གི་ལམ་དུ་
“ཧེན་ལྐུགས་པ་རང་རེད། གཉེན་སྒྲིག་བྱས་པའི་མི་ཞིག་གིས་མཐོལ་བཤགས་
འབུལ་སྐབས་མི་གཞན་གྱིས་བཤད་པའི་གསང་བ་སྲུང་ཐུབ་པའི་རེ་བ་ཡོད་དམ” ཞེས་ལྷ་ཡབ་སྐད་ཤོར།
ཧའོ་མེ་ཡིས་མཐོལ་བཤགས་ལ་དགག་པ་རྒྱག་འགོ་ཚུགས། པུ་ཉི་ཤན་གྱིས་གང་ས་
ནས་གོ་ཐོས་མྱོང་བའི་དཔེ་མང་པོ་ཞིག་དྲངས་ཏེ་མཐོལ་བཤགས་ཀྱིས་མི་ངན་པ་ཡང་
བཟང་པོར་འགྱུར་ཐུབ་ཚུལ་དག་སེལ་བྱས། ཁོང་གིས་རྐུན་བུ་ལ་ལ་མཐོལ་བཤགས་ཕུལ་
རྗེས་མི་ཚུལ་ལྡན་དུ་འགྱུར་ཚུལ་དང་། དམག་མི་ལ་ལ་མཐོལ་བཤགས་ཚོམས་ཆེན་དུ་
སླེབས་མ་ཐག་གློ་བུར་དུ་རང་ངོས་ཀྱི་སྡིག་ཉེས་གསལ་པོ་མཐོང་ཐུབ་པ། ཧྥེ་ལི་མཁར་དུ་
ལྷ་ཡབ་ཅིག་ཡོད་པ་དེ་ཁོང་གི་ཁ་གཏད་གཉིད་དུ་ཡུར་འདུག ཁོང་གི་སྣང་བར་ཁང་པའི་ནང་སྦུབ་སུབ་
དོག་པས་སྒེའུ་ཁུང་ཕྱེ། དེས་ན་སྨན་གཉེར་དཀའ་བཅུ་པ་གཉིད་ལས་དཀྲོགས།
ཁོང་ན་རེ། “གཡའ། སྣ་ཐ་ཕྲན་ཙམ་འཐེན་དང་། འདིས་སྦི་ལ་བསང་དུ་འགྲོ་ཡི་རེད།”
དེའི་ཚེ་ཐག་རིང་ནས་ཁྱི་སྐད་གྲག་ཡོང་།
སྨན་གཉེར་དཀའ་བཅུ་པ་ན་རེ། “ཁྱེད་རང་གིས་ཁྱི་སྐད་ཐོས་བྱུང་ངམ” ཞེས་དྲིས།
ལྷ་ཡབ་ན་རེ། “མི་ཚོས་བཤད་པ་ལྟར་ན་མི་འཆི་བ་ཁྱིས་ཚོར་གྱི་ཡོད་པ་རེད། སྦྲང་
ནོར་བུས་ཀྱང་ཚོར་གྱི་ཡོད་རེད། མི་འཆི་བའི་ཚེ་སྦྲང་ནོར་བུ་སྦྲང་ཚང་ནས་ཐོན་གྱི་ཡོད་
པ་རེད།” ཁུངས་ལུང་མེད་པའི་སྐད་ཆ་དེར་ཧའོ་མེ་ཡིས་དགག་བཞག་མ་བྱས། གང་
ལགས་ཤེ་ན་ཁོ་སླར་ཡང་གཉིད་དུ་ཡུར་སོང་།
སྐུ་ཞབས་པུ་ཉི་ཤན་གྱི་ལུས་པོ་ཐང་ཤ་དོད་པོ་ཡོད་པས་དང་ཐོག་སྨོན་ལམ་ཤུབ་ཤུབ་
འདོན་པར་བྱེད། འོན་ཀྱང་ཧ་གོ་འདི་གོ་མེད་པར་ཨོག་མ་ཐུར་དུ་གློད། ལག་པའི་ནང་གི་
དཔེ་ཆ་རྒྱབ་ཤ་ནག་པོ་ས་ལ་ལྷུང་། རྔུར་པ་ལྷང་ལྷང་འཐེན།
ཁོ་གཉིས་ཁ་སྤྲོད་དུ་གྲོད་པ་མདུན་དུ་ལྡིར། ངོ་གདོང་སྐྲང་ཞིང་ལུག སྨིན་མ་དམ་དུ་
སྡུད། ཁོ་གཉིས་དབར་རྩོད་གླེང་ཅི་འདྲའི་མང་པོ་བྱེད་མྱོང་ནའང་མཐར་མིའི་རིགས་ཀྱི་
ཐུན་མོང་གི་ཞན་ཆའི་མདུན་དུ་གཅིག་གྱུར་གྱི་སྣང་བརྙན་གྲུབ། ཁོ་གཉིས་འཁྲིས་སུ་ཡོད་
པའི་ཕུང་པོ་ཇི་བཞིན་འགུལ་ཙམ་ཡང་མི་བྱེད། དེ་ལས་ཕུང་པོ་དེ་ནི་གཉིད་དུ་ཡུར་བ་ལྟར་དུ་སྣང་།
ཆ་ལི་ཡར་འཛུལ་ཡོང་སྟེ་ཁོ་ཚོའི་གཉིད་མ་དཀྲོག དེ་ནི་མཐའ་མའི་ངོ་འཕྲད་ཡིན་
པས་ཁོ་པ་ཞལ་གྱེས་ཞུ་བར་ཡོང་།
བསང་གི་མེ་སྔར་བཞིན་བཞེས་ནས་དུ་བ་སྔོ་ལྷོག་ལྷོག་ཏུ་ཐོན་བཞིན་སྒེའུ་ཁུང་
འགྲམ་དུ་ལྡིང་བ་དེ་སྒེའུ་ཁུང་གི་ཕྱི་ནས་འཛུལ་ཡོང་བའི་སྨུག་རླངས་དང་གཅིག་ཏུ་
འདྲེས། དགུང་སྔོན་པོར་སྐར་མ་ཐར་ཐོར་ཡོད་པ་དང་། མཚན་མོ་ནི་ཅི་འདྲའི་དབེན་ཞིང་འཇམ།
ལཱ་སྒྲོན་བཞུར་བའི་ཐིགས་པ་མཆི་མའི་ཐིགས་པ་ཆེན་པོ་ཞིག་དང་འདྲ་བར་ཉལ་
གོས་ཐོག་ལྷུང་། ཆ་ལིས་འབར་བཞིན་པའི་ལཱ་སྒྲོན་ལ་ལྟ་བཞིན་ལི་ཁྲིའི་མདོག་གི་འོད་
ཀོར་གྱིས་ཁོའི་མིག་རབ་རིབ་ཏུ་གྱུར།
ཁོ་མོའི་དར་གོས་ཕྱུ་པ་དཀར་པོ་ཟླ་བའི་འོད་ལ་འགྲན། གོས་ཀྱི་གཉེར་རིས་ནས་འོད་
ལྷང་ལྷང་འཚེར། ཨི་མ་དེའི་འོག་ཏུ་བཀབ་ནས་མཐོང་མི་ཐུབ། འོན་ཀྱང་ཁོའི་སྣང་བར་
ཁོང་རླུང་བུ་ཞིག་ལ་གྱུར་ནས་ཁོ་མོའི་ལུས་ཕུང་ལས་ཁ་གྱེས་ཏེ་མཐའ་འཁོར་གྱི་དངོས་པོ་
དང་། དབེན་འཇམ། མཚན་མུན། ལྷགས་བསིལ། བརླན་གཤེར་ཆེ་བའི་དྲི་ཞིམ་ལྷང་ལྷང་
དང་ཡུག་གཅིག་ཏུ་འདྲེས་པའི་ཚོར་སྣང་སྐྱེས།
དེ་རྗེས་གློ་བུར་དུ་ཁོ་མོ་ཐོ་ཐེ་རུ་ཡོད་པའི་མེ་ཏོག་ལྡུམ་རའི་ནང་དང་། འཚེར་མའི་
ར་སྐྱོར་འགྲམ་གྱི་རྐུབ་སྟེགས་རིང་པོའི་ཐོག རུ་ཨང་གི་ཁྲོམ་གཞུང་དུ། ཁྱིམ་གྱི་སྒོ་འགྲམ་
དུ། པེར་ཐོ་ཡི་སྒོ་རའི་ནང་བཅས་སུ་ཡོད་པ་མཐོང་བ་དང་། ཀུ་ཤུའི་སྡོང་པོའི་འོག་ཏུ་ཕྲུ་གུ་
ཚོ་ཞབས་བྲོ་འཁྲབ་སྐབས་ཀྱི་སྤྲོ་སྣང་ལྡན་པའི་དགོད་སྒྲ་ལྷང་ལྷང་ཐོས། ཁང་པའི་ནང་ཁོ་
མོའི་སྐྲ་ལོ་ལས་འཐུལ་བའི་དྲི་བསུང་གིས་ཁྱབ། ཁོའི་པང་ཁའི་ནང་དུ་ཁོ་མོའི་དར་གོས་
དཀར་པོ་ལས་གྲག་པའི་མེ་སྟག་ཐོར་བའི་སྒྲ་ལྟ་བུའི་ཧུ་ཤུག་ཧུ་ཤུག་གི་སྒྲ་ཡང་ཐོས། ཁོ་
མོར་ད་ལྟ་གཡོགས་པ་ནི་སྐབས་དེ་དུས་ཀྱི་ཕྱུ་རིང་དེ་རང་རེད།
དེ་ལྟར་སྔར་སོང་གི་བདེ་སྐྱིད་རེ་རེ་བཞིན་དང་། ཁོ་མོའི་སྟངས་སྟབས་རྣམ་འགྱུར་
འཛུམ་མདངས་བཅས་ཁོའི་ཡིད་ལ་ལྷང་ལྷང་འཁོར། སྡུག་བསྔལ་གཅིག་ཡོལ་མ་ཐག་གཞན་
ཞིག་རྒྱ་མཚོའི་རླབས་བཞིན་གཅིག་འཇགས་གཅིག་ལངས་ཀྱིས་སེམས་ནང་འཆར།
གློ་བུར་དུ་ཁོ་ཡ་མཚན་ཆེན་པོ་སྐྱེས། སྙིང་ཁ་རྡིག་རྡིག་ཏུ་འཕག མཛུབ་རྩེས་དལ་
བུ་དལ་བུས་ཁོ་མོའི་ངོ་ཁེབས་ཕྱེ།
ཁོ་སྐྲག་ཐག་ཆོད་ནས་སྐད་ངན་ཤོར་བས་གཉིད་དུ་ཡུར་
བའི་མི་གཉིས་དཀྲོག ཁོང་ཚོས་ལམ་སེང་ཁོ་པ་ཤོད་ཀྱི་ཚོམས་ཆེན་ནང་བསྐྱལ།
དེ་རྗེས་ཧྥེ་ལི་ཞི་སྟེང་ཁང་དུ་ཡོང་ནས་ཆ་ལི་ལ་ཨི་མ་ཡི་སྐྲ་ལོ་དགོས་འདུག་ཟེར།
སྨན་གཉེར་དཀའ་བཅུ་པས་འོ་ན་བྲེགས་ཤིག་ཟེར།
མོས་འབྲེག་མི་ཕོད་པས་སྨན་གཉེར་དཀའ་བཅུ་པ་སོ་སོས་ཇེམ་ཙེ་འཁྱེར་ནས་ལག་
པ་འགུལ། ཁོའི་ལག་པ་ཁྲི་ལི་ལི་འདར་བས་ཁོ་མོའི་ཡ་ཁུང་ཐོག་ཏུ་རྨ་ཁ་ཤས་བཟོས།
མཐར་ཁོས་སྤོབས་པ་བསྐྱེད་དེ་ཇེམ་ཙེ་ཁ་དོ་གསུམ་གང་བྱུང་དུ་བྲེགས་པས་ལྗང་གཞོན་
ལྟར་གྱི་སྐྲ་ལོའི་ནང་པགས་པ་དཀར་པོ་ཁ་ཤས་འདྲེས།
སྨན་གཉེར་དཀའ་བཅུ་པ་དང་ལྷ་ཡབ་གཉིས་སླར་ཡང་རྩོད་གླེང་བྱས། རྩོད་ཀྱིན་
གཉིད་ཀྱིན་གཉིད་སད་མཚམས་ཕན་ཚུན་འཁང་ར་བྱས། དེས་ན་སྐུ་ཞབས་པུ་ཉི་ཤན་
གྱིས་ཁང་པའི་ནང་དྲི་ཆབ་སྟོར། ཧའོ་མེ་ཡིས་དུག་སེལ་སྨན་ཆུ་སྟོར།
ཧྥེ་ལི་ཞིས་བཀོད་སྒྲིག་ཚགས་ཚུད་པོ་བྱས་ཡོད་དེ། སྒམ་ལྕོག་ཐོག་ཨ་རག་དཀར་
པོ་ཤེལ་དམ་གང་། ཕྱུར་ར་ལེབ་མོ་ཞིག སྒོང་མཐུད་ཆེན་པོ་ཞིག་བཅས་བཞག་ཡོད། ཐོ་
རངས་ཆུ་ཚོད་བཞི་པ་ཙམ་ལ་སླེབས་སྐབས་སྨན་གཉེར་དཀའ་བཅུ་པ་སྡུག་རུས་མི་ཐེག་
པས་དབུགས་རིང་ཞིག་འཐེན་ནས་ན་རེ།
“དྲང་པོ་བཤད་ན་ད་ལྟ་ལྟོགས་གསོས་ཕྲན་ཙམ་ཟས་ཀྱང་མི་ཆོག་པ་མི་འདུག” ཟེར།
ལྷ་ཡབ་ལའང་ཨུ་ཚུགས་བྱེད་དགོས་མེད་པས་ཁོང་ཕྱི་ལ་སོང་ནས་བསྔོ་སྨོན་བཏོན་
རྗེས་ཁང་པའི་ནང་ལོག དེ་རྗེས་ཁོ་གཉིས་ཟ་འཐུང་འགོ་ཚུགས། ད་དུང་གད་མོ་དགོད་
ཅིང་བསྟན་བཤིག་བསླངས། དེ་ནི་མི་གཞན་དང་འདྲ་བར་སེམས་སྡུག་ཡོལ་རྗེས་སེམས་
པ་རེ་ཞིག་ལྷོད་ལ་བབས། མཐའ་མཇུག་གི་ཆང་དཀར་གང་འཐུང་སྐབས་ལྷ་ཡབ་ཀྱིས་
སྨན་གཉེར་དཀའ་བཅུ་པའི་དཔུང་པར་ཅག་ཙམ་ཅག་ཙམ་བྱས་ཏེ་ན་རེ།
“ང་གཉིས་ནི་ལན་གཅིག་མ་འཛིང་བར་དུ་ངོ་མི་ཤེས་ཞེས་པ་ལྟར་རེད” ཟེར།
ཁོ་གཉིས་ཤོད་དུ་བབས་རྗེས་སྒོ་སྐྱིབས་འོག་ཏུ་འབྱོར་མ་ཐག་པའི་ལས་མི་འཕྲད། དེ་
རྗེས་ཀྱི་ཆུ་ཚོད་གཉིས་ནང་ཆ་ལི་ནི་སེམས་ཀྱིས་མི་བཟོད་བཞིན་དུ་པུར་སྒམ་ལ་གཟེར་
འདེབས་པའི་སྒྲ་མ་ཉན་ཀ་མེད་རེད། དེ་ནས་ཁོང་ཚོས་ཁོ་མོ་ཤིང་མོན་ཆ་རའི་པུར་སྒམ་
ནང་བཅུག དེ་ཡང་པུར་སྒམ་གཞན་དག་གཉིས་ནང་བཅུག བང་རིམ་ཕྱི་མའི་པུར་སྒམ་
ཆེ་ཐག་ཆོད་པས་ཁོང་ཚོས་ཉལ་གདན་ནང་གི་བལ་བླངས་ཏེ་སྲུབས་ཀ་མ་བཀག་ཀ་མེད་
བྱུང་། མཐར་བང་རིམ་གསུམ་པའི་ཁ་བཅད། གཟེར་བཏབ། ཚ་ལ་བཏང་། ཁོང་ཚོས་དེ་
ཉིད་སྒོ་ཁར་བཏེགས། དེའི་དུས་སུ་རྒྱལ་སྒོ་ཡངས་པོར་ཕྱེ། ཡུང་གྲོང་གི་མི་རྣམས་གཅིག་
རྗེས་གཉིས་མཐུད་ངང་འབྱོར།
ཡབ་ཆེན་ལུ་ཨའོ་ཡང་འབྱོར། འོན་ཀྱང་ཐང་སྡེར་ཐོག་རྗེས་འཇུག་གི་རས་ནག་པོ་
མཐོང་བ་དང་དྲན་མེད་དུ་བརྒྱལ།
བཅུ། ཨི་མ་གྲོངས་ནས་ཆུ་ཚོད་སོ་དྲུག་སོང་རྗེས་ཁོང་ལ་གཞི་ནས་སྨན་གཉེར་དཀའ་བཅུ་
པས་བྲིས་པའི་འཕྲིན་ཡིག་འབྱོར། རྒན་རྒོན་མི་བཟོད་པར་དོགས་ནས་སྐུ་ཞབས་ཧའོ་མེ་
ཡིས་འཕྲིན་ཡིག་གི་ནང་དོན་དང་སྐད་ཆ་རབ་རིབ་ཡང་སྙིང་ཅི་ཞིག་ཤོད་མིན་མགོ་མི་འཚོས་པ་ཞིག་བྲིས།
ཡབ་ཆེན་དང་ཐོག་གཟའ་ནད་ཕོག་པ་བཞིན་དྲན་མེད་དུ་བརྒྱལ། དེ་ནས་ཡང་ཁོ་
མོ་གྲོངས་མེད་ཤས་ཆེ། གྲོངས་ཚར་ཤས་ཆེ་དེ་ལྟར་བསམ་བཞིན་མཐར་རས་དཀྱུས་
མའི་སྟོད་ཐུང་གྱོན། ཞྭ་མོ་ལག་པར་ཐོགས། ལྷམ་ལ་རྟ་འཚེར་བཅིངས། བྲེལ་བྲེལ་འཚུབ་
འཚུབ་ངང་ཐོན། ལམ་ཐོག་ཏུ་ཡབ་ཆེན་ལུ་ཨའོ་དབུགས་ཧལ། སེམས་སྐྱོ་གདུང་གིས་སྒྲིབ།
རེ་ཞིག་རྟ་ལས་འབབ་དགོས་བྱུང་ཞིང་། མགོ་ཡུ་འཁོར་ཞིང་མིག་གཉིས་རབ་རིབ་གྱུར། རྣ་
བའི་ནང་ལས་འུར་སྒྲ་ཡང་ཡང་སྒྲོག རང་ཉིད་ཧ་ལམ་སྨྱོ་བར་ཉེ་བའི་སྣང་བ་བྱུང་།
ནམ་ལངས་སྐབས་ནགས་ཁྲོད་དུ་བྱ་མོ་གསུམ་ཉལ་ཡོད་པ་མཐོང་བས་བཀྲ་མ་ཤིས་
པའི་སྔ་ལྟས་དེས་ཁོང་དངངས་འདར་ཤོར། དེས་ན་དམ་པའི་ཡུམ་ལ་གསོལ་བ་སྨོན་ལ
ལམ་འདེབས་བཞིན་མ་འོངས་པར་མཆོད་ཁང་ལ་ཆོས་གོས་རྣམ་གསུམ་གསོལ་སྨོན་འདེབས་
སྐབས་ལྷ་ཡབ་ཀྱི་ལུས་ལ་གནབ་བྱའི་ཆོས་གོས་འབུལ་རྒྱུ་དང་། རྐང་རྗེན་མར་པིལ་ཐེ་
དུར་ས་ནས་ཝེལ་སུང་ཝེར་མཆོད་ཁང་བར་སྐྱོད་རྒྱུའི་དམ་བཅའ་ཕུལ།
ཁོང་མཱ་ལོ་མུ་རུ་འབྱོར་སྐབས་ལག་པ་གཉིས་ཀྱིས་ཁ་སྐྱོར་ཏེ་མགྲོན་ཁང་གི་གནས་པོ་
བོས། དཔུང་པས་སྒོ་བརྡུངས་ཏེ་ཕྱེ། འཕྲལ་མར་གཟན་རྩྭ་ཡོད་སར་སོང་ནས་གཟན་རྩྭ་སྒྱེ་
མོ་གང་བླངས། བྲེས་ཀྱི་ནང་ད་དུང་ཀུ་ཤུའི་ཨ་རག་མངར་མོ་གང་བྱོས། དེ་ནས་སླར་ཡང་
རང་རྟ་ཆུང་ཆུང་ཞོན་ཏེ་རྨིག་པ་ས་ལ་མི་རེག་པར་བྱ་འཕུར་བ་བཞིན་མདུན་དུ་བཤར།
ཁོང་གི་སེམས་ལ་ཁོ་མོ་ཏན་ཏན་སྐྱོབ་ཐུབ་ཡོད་རེད། སྨན་པ་ཚོས་ཁོ་མོ་སྐྱོབ་ཐབས་
རྙེད་པར་ཐེ་ཚོམ་མེད་སྙམ་པ་དང་། མི་ཚོས་འཆི་ཁ་ནས་སྐྱོབ་ཐུབ་པའི་གནས་ཚུལ་མང་
པོ་བཤད་པ་དག་སེམས་ལ་འཁོར།
དེ་ནས་ཡང་སེམས་ལ་ཁོ་མོ་འདས་ཟིན་པ་དང་། ཁོ་མོ་མདུན་གྱི་ལམ་ཁའི་ཐོག་གན་
རྐྱལ་ལ་ཉལ་བསྡད་ཡོད་པའི་འཁྲུལ་སྣང་འཆར་བས་རྟ་ཕོའི་སྲབ་ཁའང་འཐེན་དགོས་
བྱུང་། འོན་ཀྱང་འཁྲུལ་སྣང་དེ་མུར་ཡལ།
ཁན་ཀང་ཧྥུ་ཝ་རུ་འབྱོར་རྗེས་སྙིང་སྟོབས་འཕེལ་ཕྱིར་བསྟུད་མར་ཇ་ཁོ་ཧྥེ་དཀར་ཡོལ་གསུམ་བཏུང་།
ཁོང་གི་སེམས་ལ་གཅིག་བྱས་ན་འཕྲིན་ཡིག་བསྐུར་ཡུལ་གྱི་མིང་ནོར་བ་མིན་ནམ་
སྙམ། སྟོད་ཁུང་གི་པ་ཀི་ལ་ལག་པ་འཆང་སྐབས་འཕྲིན་ཡིག་སྔར་བཞིན་བསྡད་ཡོད་ཀྱང་ཁ་ཕྱེ་མི་ཕོད།
ཡང་ན་སུ་ཞིག་གིས་འཁོན་འཛིན་བཅངས་ནས་འཁོན་ལན་སློག་པའམ། ཡང་ན་སུ་
རུང་གིས་གནག་སེམས་བྱས་ནས་ཀུ་རེ་རྩེད་པ་ཡིན་སྲིད། གལ་ཏེ་ཁོ་མོ་དངོས་འབྲེལ་གྲོངས་
ན་ཕ་དང་བུ་མོ་གཅིག་སེམས་གཅིག་ལ་འབྲེལ་ཡོད་པས་ང་ལ་སྔ་ལྟས་ཕྲ་མོ་ཙམ་ཡང་མི་
ཡོང་བ་ག་ལ་སྲིད་སྙམ། གྲོང་གསེབ་ནི་སྔར་རྒྱུན་བཞིན་ནམ་མཁའ་སྔོ་ལ་ལྗོན་ཤིང་ཡམ་
ཡོམ་གཡོ། ར་ལུག་དག་ནི་ལུག་ལམ་ཕྲ་མོར་བཞུད་བཞིན་འདུག ཡུང་གྲོང་མིག་ལམ་དུ་
འཆར་བས་ཁོང་རྟ་ཐོག་ཏུ་ཉལ་ནས་བྱ་འཕུར་བ་ལྟར་རྒྱུག་ཡོང་བ་དང་རྟ་འཚེར་གྱིས་རྟ་ཕོ་
ཆད་མེད་བརྡུངས་པས་རྟ་ཕོའི་གློ་ཐག་ལས་ཀྱང་ཁྲག་རྒྱུན་ཐིགས་པ་བཞུར།
ཁོང་དྲན་པ་སོས་རྗེས་སྐྱོ་གདུང་ཆེན་པོས་ངུ་བཞིན་བྷོ་ཝ་རིའི་བྲང་ཁར་འཐམས་ཏེ།
ངའི་བུ་མོ། ཨི་མ། ངའི་བུ་མོ། ཁྱོད་རང་ཤོད་དང་། འདི་གང་འདྲ་བྱས་པ་རེད་དམ་ཞེས་ལྷང་ལྷང་འབོད།
ཆ་ལི་མགྲིན་པ་རྣོང་བཞིན་ན་རེ།
ངས་ཀྱང་མི་ཤེས། ངས་ཀྱང་མི་ཤེས། འདི་ནི་དཀོན་མཆོག་གིས་ང་ཚོ་ལ་མནར་གཅོད་གཏོང་བ་རེད།”
སྨན་གཉེར་དཀའ་བཅུ་པས་ཁོ་གཉིས་སོ་སོར་འཕྲལ་ཏེ་ན་རེ།
སྐྱི་གཡའ་བའི་གནས་ཚུལ་གྱི་བྱུང་རིམ་བཤད་ནས་ཕན་ཐོགས་མེད། རྗེས་སུ་སྐུ་
ཞབས་བགྲེས་སོང་ཁོང་ལ་བཤད་ན་ཆོག ལྟོས་དང་མི་ཡོང་གི་འདུག ཝེ། མིའི་སྣང་ཆུང་
གཟེད་མི་ཉན། སེམས་པ་རྣལ་ལ་ཕོབ་ཅིག་ཟེར།
ཡ་ང་བའི་ཆ་ལི་རིག་པ་སྒྲིམ་འདོད་པས “རེད། རིག་པ་སྒྲིམས་ཤིག” ཅེས་ཐེངས་འགའ་བརྗོད།
བགྲེས་སོང་ན་རེ། “ཡོང་ངོ་། །ཨ་ཕའི་རོ། ངས་རིག་པ་སྒྲིམ་གྱི་ཡིན། གནམ་ནས་
ཐོགས་བརྒྱབ་ནའང་ངའི་བུ་མོ་མཐར་ཕྱིན་པ་སྐྱེལ་གྱི་ཡིན” ཞེས་བརྗོད།
མཆོད་ཁང་གི་དྲིལ་བརྡ་གྲག སྟ་གོན་ཚང་མ་གྲུབ་ནས་དུར་འཇུག་གི་ཆོ་ག་བསྒྲུབ་
རྒྱུ་ལས་མ་ལྷག
ཁོང་ཚོ་བསྟོད་གླུ་འབུལ་མཁན་གྱི་སྡོད་གནས་ཐོག་རེ་རེ་བཞིན་འཁོད། དམ་པར་
བསྟོད་གླུ་འབུལ་མཁན་མི་གསུམ་ཁོང་ཚོའི་མདུན་ནས་ཕར་འགྲོ་ཚུར་འགྲོ་བྱེད་པ་དང་
བསྟོད་གླུ་ལེན། སྦྲུལ་དབྱིབས་དུང་འབུད་མཁན་གྱིས་ནུས་ཤུགས་ཡོད་རྒུས་འབུད་གཏོང་
བྱས། སྐུ་ཞབས་པུ་ཉི་ཤན་གཟབ་མཆོར་རྒྱས་པར་སྤྲས། སྐད་གདངས་ཕྲ་མོས་བསྟོད་ཚིག་
དབྱངས་སུ་གྱེར། ཁོང་གིས་མཆོད་གཤོམ་མདུན་དུ་ལག་གཉིས་མཐོན་མོར་བཏེགས་པ་
དང་འདྲོངས་པོར་བརྐྱངས་ཏེ་གུས་ཕྱག་ཕུལ། ལེ་སི་ཏི་པུ་དྷུ་ཝ་ཡིས་ཆུ་སྲིན་རུས་པའི་
འཁར་བ་ཞིག་ཐོགས་ཏེ་མཆོད་ཁང་ནང་སྐོར་བ་རྒྱག་བཞིན་མཆིས། པུར་སྒམ་ནི་ཕྱག་
དཔེའི་ཅོག་ཙེའི་འགྲམ་གྱི་ལཱ་སྒྲོན་སྟར་པ་བཞིའི་དབུས་སུ་གནས། ཆ་ལི་ནི་ཡར་ལངས་
ནས་ལཱ་སྒྲོན་དེ་དག་ཕུ་བཏབ་སྟེ་དགྲོང་བར་འདོད།
དེ་ལྟར་ནའང་ཁོས་གང་ཐུབ་ཅི་ཐུབ་ཀྱིས་ཆོས་ལ་དད་སྣང་སྐྱེ་བའི་རེ་བ་བྱས་པ་དང་། སྐྱེ་
བ་ཕྱི་མར་སླར་ཡང་ཁོ་མོ་དང་འཕྲད་རྒྱུའི་རེ་བ་བཅངས། ཁོའི་བསམ་བློའི་ནང་ཁོ་མོ་ཐག་
རིང་ཐག་རིང་གི་ཡུལ་དུ་ཡུལ་སྐོར་ལ་དུས་ཡུན་རིང་པོ་ཞིག་འགྲོ་མཁན་ཡིན་པའི་བསམ་
ཚོད་བྱས། འོན་ཀྱང་ཁོ་མོ་པུར་སྒམ་ནང་བཅུག་ནས་ཚང་མ་སྟོང་པར་གྱུར་ཅིང་། ད་ལྟ་
ལམ་སེང་ས་འོག་ཏུ་སྦ་རྒྱུ་ཡིན་པ་བསམ་བློར་འཁོར་སྐབས་ཁོ་པ་སེམས་སྡུག་དང་རེ་ཐག་
ཡོངས་སུ་ཆད། མིག་མདུན་མུན་པ་རུབ་ནས་ཁོང་ཁྲོ་ལངས། སྐབས་འགར་བདེ་སྡུག་གི་
ཚོར་སྣང་མེད་པའི་སྣང་བ་བྱུང་བ་དང་། ཐ་ན་དེའི་དབང་གིས་སེམས་སྡུག་ཆ་ཤས་ཡལ་
བའི་སྐྱིད་སྣང་འཆར། འོན་ཀྱང་དེ་མ་ཐག་རང་ཉིད་ཁྲེལ་གཞུང་མེད་པར་ཁོང་ཁྲོ་ཟོས།
དེའི་ཚེ་ལྕགས་ཤན་གཡོགས་པའི་འཁར་རྒྱུག་རྡོ་གཅལ་ཐོག་བཙུགས་པའི་ཐག་
སྒྲ་ཞིག་རྣ་བར་གྲག སྒྲ་དེ་མཆོད་ཁང་གི་ཕ་མཐའ་ནས་འགོ་ཚུགས་ཏེ་བསྟོད་གླུ་འབུལ་
སྟེགས་ཀྱི་འགྲམ་དུ་མཚམས་ཆད།
རས་དཀྱུས་རྒྱ་སྨུག་གི་སྟོད་ཐུང་གྱོན་པའི་སྐྱེས་པ་ཞིག་
དཀའ་ལས་ཁག་པོས་པུས་མོ་བཙུགས། དེ་ནི་གསེར་སེང་མགྲོན་ཁང་གི་ལག་གཡོག་དབྱི་
པོ་ལེ་ཐེ་ཡིན་ཞིང་། ཁོའི་རྐང་པར་ཨི་མ་ཡིས་བྱིན་པའི་རྐང་ཚབ་བསྒར་ཡོད།
བསྟོད་གླུ་འབུལ་མི་ཞིག་གིས་མཆོད་ཁང་གི་དབུས་སུ་ཕར་རྒྱུག་ཚུར་རྒྱུག་གིས་དངུལ་
བསྡུ་བཞིན་ཡོད་ཅིང་། ཊམ་ཀ་རེ་རེ་བཞིན་སི་ལིང་སི་ལིང་ཞེས་དངུལ་སྡེར་ནང་ལྷུང་།
བྷོ་ཝ་རིས་ཁོ་ལ་ཧྥ་སྒོར་ལྔ་ལོར་གྱི་ཊམ་ཀ་ཞིག་དབྱུགས་ཏེ་ཁོང་ཁྲོ་དང་བཅས “འགྲོ་
རོགས་གྱིས། ང་བཟོད་ཐུབ་པ་མི་འདུག་ཟེར།
མཆོད་ཁང་ནང་བསྟོད་གླུ་འབུལ་མཁན་དེས་པུས་མོ་གུག་ཙམ་གྱི་གུས་འདུད་རིང་
པོ་ཞིག་ཞུས་ཏེ་བཀའ་དྲིན་ཚོར་སེམས་མཚོན་པ་བྱས།
མི་རྣམས་བསྟོད་གླུ་ལེན་བཞིན་པུས་མོ་བཙུགས། ཡར་ལངས། པུས་མོ་བཙུགས། དེ་
ལྟར་ཡང་སྐོར་བསྐྱར་སྐོར་རྫོགས་རྒྱུ་མེད། ཁོ་དང་ཐོག་དེ་གར་སླེབས་ཐེངས་ཤིག་ལ་ཨི་མ་
དང་མཉམ་དུ་གསོལ་སྨོན་འདེབས་པར་ཡོང་སྐབས་ཁོ་གཉིས་ཁ་སྤྲོད་ཀྱི་གྱང་འགྲམ་དུ་
བསྡད་པ་བསམ་བློར་འཁོར། དྲིལ་བུའི་སྒྲ་གྲག མི་རྣམས་ཀྱིས་རྐུབ་སྟེགས་བཟུར། པུར་
སྒམ་འདེགས་མིས་དབྱུག་པ་རྐང་གསུམ་པུར་སྒམ་འོག་ཏུ་བཞག ཚང་མ་མཆོད་ཁང་ནས་ཐོན།
དེའི་ཚེ་ཀྲུ་སི་ཐེན་སྨན་རྫས་ཚོང་ཁང་གི་སྒོ་ཁར་ཐོན། འོན་ཀྱང་གློ་བུར་དུ་ཁོའི་ངོ་
གདོང་ཐལ་སྐྱར་གྱུར་པ་དང་གོམ་པ་འཁྱར་འཁྱོར་སྤོ་བཞིན་ཁང་པའི་ནང་འཛུལ།
ཡུལ་མི་རྣམས་སྒེའུ་ཁུང་མདུན་དུ་ལངས་ནས་ཕུང་པོ་དུར་སྐྱེལ་བྱེད་པར་བལྟས། ཆ་
ལི་སྐེད་པ་འདྲོངས་ནས་མདུན་གྲལ་ནས་བཞུད། དེའི་ཚེ་སྐྱེས་པ་ཁྱོ་ག་ཞིག་གི་ཞུམ་པ་
མེད་པའི་ཉམས་འགྱུར་མ་ཉམས་པ་བྱས་ཐོག ཁྲོམ་གཞུང་གི་མགོ་མཇུག་ནས་དུར་སྐྱེལ་
དཔུང་ཁག་ནང་ཞུགས་མཁན་ཚོར་གུས་འདུད་ཞུས་ཏེ་བཀའ་དྲིན་ཚོར་སེམས་མཚོན་
པར་བྱས། པུར་སྒམ་འདེགས་མི་དྲུག་གཞོགས་རེ་ལ་གསུམ་རེ་བྱས་ཏེ་གོམ་ཙག་སྤོས་པ་
དང་དབུགས་ཅུང་ཟད་ཧལ་བཞིན་འདུག ལྷ་ཡབ་དང་། བསྟོད་གླུ་འབུལ་མི། ད་དུང་བྱིས་
པའི་མཉམ་གཞས་རུ་ཁག་བཅས་ཀྱིས་མཉམ་དུ་བདེ་བར་གཤེགས་པའི་སྨོན་ལམ་གྱེར།
ཁོང་ཚོའི་མཐོ་དམའ་ལངས་འཇགས་ཀྱི་གདངས་དབྱངས་ལུང་ཤོང་བརྒྱུད་ནས་ཐག་རིང་
པོར་ཁྱབ། སྐབས་འགར་ཁོང་ཚོ་ཁུག་ཆ་རེ་གྲོལ་ནས་ལམ་ཆུང་ཐོག་ཞུགས་སྐབས་མིག་
གིས་རིག་རྒྱུ་མི་སྣང་། འོན་ཀྱང་དངུལ་མདོག་གི་རྒྱ་གྲམ་ཆེན་པ་དེ་མཐོན་པོར་བསྒྲེངས་
ནས་ལྗོན་ཤིང་གི་ཡལ་གའི་རྩེ་མོ་ནས་སྐྱོད་བཞིན་པ་མཐོང་ཐུབ།
བུད་མེད་ཚོ་པུར་སྒམ་གྱི་རྗེས་ནས་སྐྱོད། ཁོང་ཚོས་བེར་གོས་ནག་པོ་གྱོན། ལྕེ་ལྷེ་
གློད་པའི་ལྷགས་སྐྱོབ་ཞྭ་མོ་གྱོན། མི་རེ་རེའི་ལག་ཏུ་ལྷབ་ལྷབ་འབར་བཞིན་པའི་ལཱ་སྒྲོན་
རིང་པོ་རེ་ཐོགས། སྨོན་ལམ་གྱི་སྐད་སྒྲ་ལྷང་ལྷང་གོ་བ་དང་། ལཱ་སྒྲོན་དེ་དག་མཐོང་བ། ལཱ་
སྒྲོན་གྱི་སྣུམ་དང་ཆོས་གོས་ལས་འཐུལ་བའི་དྲི་ཉོག་པོ་ཞིག་སྣ་ལ་མནམས་པས་ཆ་ལི་ལུས་
གཟུངས་ཟད་པའི་ཚད་དུ་སླེབས། ལྷགས་པ་བསིལ་བསིལ་ཞིག་གིས་གྲོ་མྱུག་དང་པད་ཁ་
ལྗང་མདོག་ཏུ་གྱུར་པ་དང་། ལམ་འགྲམ་གྱི་འཚེར་མའི་རིབ་མའི་ཐོག་གི་ཟིལ་པ་དཀྲུགས་
ནས་ཟགས། ཐག་རིང་གི་ས་ནས་དོས་སྐྱེལ་ཤིང་རྟ་འཁོར་ལོ་ཞིག་འཁོར་ཤུལ་བརྒྱུད་ནས་
འགྲོ་བའི་ཀྲག་ཀྲག་གི་སྒྲ་དང་། བྱ་སྐད་ཅིག ཡང་ན་རྟེའུ་ཞིག་ཀུ་ཤུའི་སྡོང་པོའི་འོག་ནས་
རྒྱུག་པའི་རྨིག་སྒྲ་སོགས་འོང་ཁའི་ཁྲོད་སྤྲོ་སྣང་འཕེལ་བའི་སྐད་སྒྲ་སྣ་ཚོགས་ཀྱིས་ཁེངས།
དྭངས་ཤིང་གཙང་བའི་མཁའ་དབྱིངས་སུ་ལི་ཁྲིའི་མདོག་གི་མཚམས་སྤྲིན་དམ་དུམ་
གཡོ་བ་དང་། ཕྱེ་ལེབ་ལོ་མས་བཀབ་པའི་རྩྭ་སྤྱིལ་ཐོག་འོད་ཕྲན་སྔོ་སྐྱ་ཞིག་འཕྲོས། ཆ་ལི་
དེ་ནས་སྐྱོད་པའི་ཚེ་སྒོ་ར་དེ་དག་ཚང་མ་རྒྱུས་མངའ་ཡོད་པ་ཤ་སྟག་ཡིན་ཞིང་།
དང་འདྲ་བའི་ཞོགས་པ་དུ་མར་ནད་པ་བལྟས་ཟིན་ནས་སྒོ་ར་དེ་དག་ནས་ཐོན་ཏེ་ཁྱིམ་དུ་
དེ་རིང་ཁོ་མོའི་དྲུང་དུ་ལོག་ཚུལ་ཡིད་ལ་འཁོར།
པུར་སྒམ་གྱི་ཁེབས་རས་ནག་པོའི་ཐོག་མཆི་མའི་ཐིགས་ཕྲེང་འདྲ་བའི་ཕྲེང་བ་
དཀར་པོ་མང་པོ་ཞིག་བཏགས་ཡོད་ཅིང་། ལྷགས་པས་པུར་ཁེབས་ཡང་ཡང་བསྐྱོད་ནས་
པུར་སྒམ་གྱི་ཟུར་ཕྱི་ལ་མངོན། པུར་སྒམ་འགྱོགས་མི་ངལ་ནས་འགྲོ་མི་ཐུབ་པར་གོམ་པ་
དལ་དུ་བཏང་བས་པུར་སྒམ་ཡར་ལྡིང་མར་ལྡིང་བྱེད་ཚུལ་ནི་རླུང་བརྟེན་རླབས་གཤགས་
ཀྱིས་སྐྱོད་བཞིན་པའི་གྲུ་ཆུང་ཞིག་དང་མཚུངས།
མཐར་དམིགས་སར་འབྱོར་སོང་།
སྐྱེས་པ་ཚོ་ཐད་ཀར་དུར་ཁུང་དྲུས་ཟིན་པའི་སྤང་རྩྭ་ཞིག་གི་བར་དུ་བསྐྱོད།
ཁོང་ཚོ་དུར་ཁུང་གི་མཐའ་འཁོར་དུ་ལངས། ལྷ་ཡབ་ཀྱིས་གསུང་སྒྲོག་པའི་ཚེ་ཕྱོགས་
བཞི་རུ་སྤུངས་པའི་ས་དམར་པོ་དག་གྲག་འགུལ་མེད་པར་དུར་ཁུང་ནང་བཞུར།
དེ་ནས་ཐག་པ་སྦོམ་པོ་བཞི་བཏིང་སྟེ་དེའི་ཐོག་པུར་སྒམ་བཞག པུར་སྒམ་དལ་བུ་
དལ་བུར་དུར་ཁུང་ནང་དཔྱང་འཕྲུལ་དུ་བཏང་བར་ཆ་ལིས་ལྟ་བཞིན་ཧ་ལམ་དུར་ཁུང་གི་
མཐིལ་དུ་རེག་རྒྱུ་མེད་པ་ལྟར་སྣང་།
ཐར་རྡང་ལང་ཞེས་པའི་སྒྲ་ཞིག་མི་རྣམས་ཀྱི་རྣ་བར་གྲག་པ་དང་དེ་ནས་ཐག་པ་
གྱེན་དུ་འཐེན་པའི་སྒྲ་ཐོས། དེའི་ཚེ་པུ་ཉི་ཤན་གྱིས་ལེ་སེ་ཏི་པུ་དྷུ་ཝ་ཡིས་སྤྲད་པའི་སྦྱག་
མ་བླངས། ཁོང་གི་ལག་པ་གཡས་པས་སྔར་བཞིན་དྲི་ཆབ་སྟོར། ལག་པ་གཡོན་པས་ས་
ཤུགས་ཀྱིས་འབུད་པས་རྡོ་ཧྲུག་པུར་སྒམ་ཐོག་ཐུག་པའི་སྐྱི་གཡའ་བའི་ཧྲག་ཧྲག་གི་སྒྲ་དེ་
ནི་ནམ་ཡང་ཆད་མེད་དུ་གྲག་པའི་བྲག་ཆ་བཞིན་དུ་སྣང་།
ལྷ་ཡབ་ཀྱིས་དྲི་ཆབ་ཀྱི་ཧུའུ་འཁྲིས་ཀྱི་མི་ལ་སྤྲད། ཁོང་གི་འཁྲིས་སུ་ཡོད་པའི་མི་
ནི་སྐུ་ཞབས་ཧའོ་མེ་ཡིན་ཞིང་། ཁོས་སྒམ་ནན་ངང་དྲི་ཆབ་ཀྱི་ཧུའུ་དཀྲུག་དཀྲུག་ལན་
འགའ་བྱས་ཏེ་སྟོར་རྗེས་ཆ་ལི་ལ་སྤྲད། ཆ་ལི་ས་ཐོག་ཏུ་པུས་མོ་བཙུགས། ས་སྦར་མོ་རྡག་
རྡག་གང་བླངས་ཏེ་དུར་ཁུང་ནང་བཤོ་བཞིན་དུ “གཏན་དུ་བྲལ་སོང་བདེ་བར་གཤེགས་
ཤིག” ཅེས་དང་། ལག་པས་འོ་སྐྱེལ་བའི་སྟངས་སྟབས་ཡང་ཡང་བྱས། དེ་ནས་དུར་ཁུང་
ནང་འཛུལ་བར་བརྩམས་ནས་ཁོ་མོ་དང་མཉམ་དུ་སྦ་རོགས་ཟེར།
མི་རྣམས་ཀྱིས་ཁོ་ཕྱིར་འཐེན། ཡུད་ཙམ་སོང་རྗེས་ཁོ་ལྷོད་ལ་བབས། དེ་ཡང་མི་གཞན་
དང་འདྲ་བར་ཐམས་ཅད་མཇུག་འགྲིལ་བས་སེམས་གསོ་རབ་རིབ་ཅིག་ཐོབ་པར་ངེས།
ཡབ་ཆེན་ལུ་ཨའོ་ཡང་པུར་འཇུག་གྲུབ་ནས་ལོག་སྐབས་ལྷོད་ལ་བབས་ནས་ཐ་མག་
གང་ཟག་འཐེན། ཧའོ་མེ་ཡིས་དེ་མཐོང་སྐབས་བློ་ལ་འབབ་པོ་ཞིག་གཏན་ནས་མ་བྱུང་།
ད་དུང་སྐུ་ཞབས་པི་ནེ་དུར་སྐྱེལ་བར་སླེབས་མེད་པ་དང་། དྷུ་ཝ་ཧྲེ་ནི་སྨོན་ལམ་ཉན་རྗེས་
གསག་སྟེ་ལོག་སོང་བ། གཞུང་ཕྱོགས་དཔང་པོའི་གཡོག་པོ་ཐེ་ཨོ་ཏོ་ཡིས་གྱོན་གོས་སྔོན་པོ་
ཆ་ཚང་ཞིག་གྱོན་ཡོད་པ་བཅས་ལ་དོ་སྣང་བྱུང་ཞིང་། “དུར་སྐྱེལ་སྐབས་ཀྱང་གྱོན་གོས་
ནག་པོ་ཞིག་རྙེད་ཀྱི་མེད་པ་རེད་དམ། ཞབས་འདྲེན་རང་རེད། ཨ་ཕའི་རོ།” ཁོས་སོ་སོའི་
བསམ་ཚུལ་དེ་དག་མི་ཚོགས་མང་པོའི་ནང་ཕར་འགྲོ་ཚུར་འགྲོ་བྱས་ཏེ་བསྒྲགས། གྲོང་
རྡལ་ནང་གི་མི་ཚང་མས་ཨི་མ་གྲོངས་པར་བློ་ཕམ་བྱེད་ཅིང་། ལྷག་པར་དུ་ལེ་ཧོ་ཡང་གོ་
སྐབས་མ་ཤོར་བ་བྱས་ཏེ་པུར་སྐྱེལ་བར་སླེབས་འདུག
“ལྕམ་ཆུང་གཞོན་མ་དེ་སྙིང་རྗེ་ཨང་། ཁོ་མོའི་ཁྱོ་བོ་ལ་མཚོན་ན་སེམས་སྡུག་ག་
ཚོད་ཡོང་གི་མ་རེད་དམ།
སྨན་གཉེར་དཀའ་བཅུ་པས་མུ་མཐུད་བརྗོད་དོན།
ཁྱེད་རང་གིས་ཤེས་ཀྱི་མ་རེད། གལ་སྲིད་ང་མེད་ན་ཁོ་རང་ཡང་རང་ལྕེབས་བྱས་ཚར་ཡོད་རེད།”
བུད་མེད་ཡག་པོ་དེ་འདྲ་ཞིག་ཕངས་པ་ལ་ཨང་། གཟའ་འཁོར་གོང་མའི་རེས་
གཟའ་སྤེན་པར་ཚོང་ཁང་ནང་ནས་ཁོང་ཐུག་བྱུང་ངོ་ཟེར།
ཧའོ་མེ་ན་རེ། བློ་ཕམ་པ་ཞིག་ལ་ང་ལ་དུས་ཚོད་མེད་པས་མ་གཏོགས་དུར་འཇུག་
བྱེད་སྐབས་སྐད་ཆ་ཚིག་ཁ་ཤས་ཤོད་དགོས་བསམ་བྱུང་ཟེར།
ཁྱིམ་དུ་སླེབས་རྗེས་ཆ་ལིས་མྱང་གོས་ཕུད།
ཡབ་ཆེན་ལུ་ཨའོ་ཡང་སྟོད་ཐུང་སྔོན་
པོ་བརྗེས། སྟོད་ཐུང་དེ་ནི་གསར་པ་ཡིན་པས་ལམ་བར་དུ་ཕུ་ཐུང་གིས་མཆི་མ་ཡང་ཡང་
འཕྱིས་པའི་དབང་གིས་ངོ་གདོང་ཐོག་གི་ཐལ་རྡུལ་མཆི་མས་འཚོས་ནས་ཤུལ་རིས་སྔོན་པོ་
ལུས་པ་དང་། སྟོད་ཐུང་ཡང་བཙོག་པ་ཆགས་འདུག
བགྲེས་མོ་བྷོ་ཝ་རི་ཡང་ཁོང་ཚོ་དང་མཉམ་དུ་ཡོད་མོད། སུ་ལ་ཡང་སྨྲ་བ་མེད་པར་
བསྡད། མཐར་ཡབ་ཆེན་ལུ་ཨའོ་ཡིས་ཤུགས་རིང་ཞིག་འཐེན་ནས།
“ཕོ་གཞོན། ཐེངས་ཤིག་ང་ཐོ་ཐེ་རུ་འགྲོ་དུས་ཁྱོད་རང་གི་བཟའ་ཟླ་སྔོན་མ་དེ་གྲོངས་
རྗེས་ངས་ཁྱོད་རང་ལ་སེམས་གསོ་བཏང་མྱོང་བ་དེ་ཨེ་དྲན། དེ་དུས་ང་ལ་སྐད་ཆ་མང་པོ་
ཤོད་རྒྱུ་ཡོད། འོན་ཀྱང་ད་ཆ་ཞེས་ཤོད་བཞིན་ཁོང་རང་དབང་མེད་པར་ངུ་ཤོར་
ནས་བྲང་ཁ་ཡར་ལྡིང་མར་ལྡིང་བྱེད།
“ཀྱེ་མ་ཀྱེ་ཧུད། བདག་ནི་ཅི་འདྲའི་ལས་མ་དག་པ་ཞིག་རེད་ཨང་། ཁྱོད་རང་སོམས་
དང་། ངས་སོ་སོའི་སྐྱེ་དམན་བསྐྱལ་དེ་ནས་སོ་སོའི་བུ་བསྐྱལ་ད་ཆ་ངའི་བུ་མོ་ཡང་བསྐྱལ་ཟིན།
ཁོང་གིས་ཁང་པ་འདིའི་ནང་གཉིད་མི་ཁུགས་པས་ལམ་སེང་པེར་ཐོ་ལ་ལོག་གི་ཡིན་
ཞེས་དང་། ཐ་ན་ཚ་མོ་ཡང་ཐུག་འདོད་མི་འདུག་ཟེར།
གཡུགས་ཞོག གཡུགས་ཞོག ཚ་མོ་ཐུག་ན་ང་དེ་བས་སེམས་སྡུག་ཆེ་རུ་འགྲོ་ས་
རེད། ཁྱོད་ཀྱིས་ངའི་ཚབ་བྱས་ཏེ་མོ་ལ་བྱམས་པོ་གྱིས་རོགས། རྗེས་སུ་ཐུག་ཡོང་།……………ཁྱོད་
རང་མི་བཟང་པོ་ཞིག་རེད། ངས་ནམ་ཡང་བརྗེད་མི་སྲིད་ཅེས་དང་། དེ་ནས་རྐུབ་རྡབ་
ཙམ་བྱས་ཏེ་བློ་བདེ་པོ་གྱིས། ངས་ལོ་ལྟར་མཚལ་བྱ་སྐྱེལ་འོངས་ཟེར།
འོན་ཀྱང་ལ་རྩེར་སླེབས་མཚམས། དེ་དུས་སན་སི་ཝེ་ཁོ་ཋོའི་ལམ་དུ་ཨི་མ་དང་ཁ་
གྱེས་སྐབས་དང་འདྲ་བར་ཕྱི་ལྟས་སློག
འོད་སྟོང་ཅན་རྩྭ་ཐང་གི་ནུབ་ངོས་ནས་དལ་བུས་
ཆུ་ལྷའི་ཕང་དུ་བཞུད། ནུབ་ཁའི་ཉིན་བྱེད་ཀྱི་འོད་མདངས་ཡུང་གྲོང་གི་སྒེའུ་ཁུང་དག་ལ་
ཕོག་ནས་ལི་ཁྲིའི་མདོག་ཏུ་གྱུར། ཁོང་གིས་སྦར་མིག་བཀབ་སྟེ་ལྟ་བའི་ཚེ། ཐག་རིང་དུ་
གནས་པའི་ལྕགས་རི་ཞིག་གི་ནང་ལྗོན་ཤིང་སྔོ་ལྗང་ལྗང་སྐྱེས་པ་དག་ནི་དུར་སའི་རྡོ་ཀེར་
དཀར་པོའི་ཁྲོད་དུ་བཞད་པའི་མེ་ཏོག་ནག་པོ་ཚོམ་བུ་དང་མཚུངས། ཁོང་མུ་མཐུད་ལམ་
དུ་ཞུགས། བཞོན་རྟ་རྐང་པ་གྱོལ་བས་མགྱོགས་པོ་རྒྱུག་མི་ཐུབ།
ཆ་ལི་དང་ཁོའི་ཨ་མ་ངལ་བས་དུབ་ནའང་དགོང་མོ་འཕྱི་པོའི་བར་སྨྲ་བ་བཤད་ནས་
བསྡད། ཁོ་གཉིས་ཀྱིས་འདས་པའི་གནས་ཚུལ་དང་མ་འོངས་པའི་སྐོར་བརྗོད་ཅིང་། རྒན་
མོ་ཡུང་གྲོང་དུ་ཁོ་ལ་ཁྱིམ་འཛིན་བྱེད་རོགས་ལ་ཡོང་རྒྱུ་དང་ནམ་ཡང་ཁ་མི་འབྲལ་ཟེར།
ཁོང་ནི་སྤྱང་གྲུང་འཛོམས་པ་ཞིག་དང་སོ་སོའི་བུ་ལ་ལྷག་པར་བརྩེ། རེ་ཞིག་ཤོར་བའི་བུའི་
བརྩེ་སེམས་སླར་ཡང་ཐོབ་པས་སེམས་གཏིང་ནས་ཧ་ཅང་དགའ་པོ་བྱུང་། མཚན་དགུང་གི་
དྲིལ་བརྡ་གྲག ཡུང་གྲོང་ནི་རྣམ་ཀུན་དང་འདྲ་བར་འཇམ་ཐིང་ངེར་གནས། ཆ་ལི་གཉིད་
མི་ཁུག་པར་ཨི་མ་ཁོ་ན་དྲན།
རུ་ཏོ་ཧྥུ་ནི་སྤྲོ་གསེང་གི་ཕྱིར་ནགས་ཁྲོད་དུ་ཉིན་གང་བསྐོར་རྗེས་ད་ཆ་གཞིས་ཀའི་
ནང་བདེ་བར་གཉིད་དུ་ཡུར། ལེ་ཨོན་ཡང་གྲོང་ཁྱེར་ནང་གཉིད་ལ་བདེ་བར་རོལ།
འོན་ཀྱང་དེའི་ཚེ་ད་དུང་མི་གཞན་ཞིག་གཉིད་མི་ཁུག་པར་གནས།
ཐང་ཤིང་གསེབ་ཀྱི་དུར་སའི་ཐོག་གཞོན་ནུ་ཞིག་པུས་མོ་བཙུགས་ནས་ངུ་བཞིན་
འདུག ཁོ་པ་ནག་ཁུང་ནང་སེམས་སྡུག་ཆེན་པོས་ངུ་བཞིན་བརྒྱལ་ལ་ཉེ། ལྗིད་ཏིག་ཏིག་
གི་འགྱོད་གདུང་ཞིག་གིས་ཁོ་པའི་སེམས་པ་ཡོངས་སུ་མནན། ཁོའི་སེམས་བྱུང་ནི་ཟླ་འོད་
ལས་འཇམ་ཞིང་སྣུམ་པ་དང་མཚན་མུན་ལས་ཀྱང་གནག་ཅིང་ཟབ།
གློ་བུར་དུ་ལྕགས་ཁྲའི་སྒོ་ཨིར་སྒྲ་དང་བཅས་ཕྱེ། དེ་ནི་ལེ་སི་ཏི་པུ་དྷུ་ཨ་དུར་སར་
ལུས་པའི་སྦུག་མ་འཚོལ་བར་ཡོང་བ་རེད། ཀྲུ་སི་ཐེན་ལྕགས་རི་འཛེག་བཞིན་པ་ཁོས་ངོ་
ཤེས་པས་ཁོའི་ཞོག་ཁོག་རྐུན་བུ་འཇུ་ཐུབ་སོང་སྙམ་ནས་སེམས་ནང་དགའ་སྤྲོ་འཕེལ།
བཅུ་གཅིག ཉིན་གཉིས་པར་ཆ་ལིས་བུ་མོ་ཁྱིམ་དུ་བསུས། བུ་མོས་ཨ་མའི་སྐོར་དྲིས་པར་ཁོང་
ཚོས་ཨ་མ་ཐག་རིང་དུ་སོང་བ་རེད། རྩེད་ཆས་འཁྱེར་ནས་ཡོང་གི་རེད་ཟེར། པིར་ཐེས་
ཐེངས་ཁ་ཤས་དྲིས། དུས་ཚོད་སོང་བ་དང་བསྟུན་ནས་ཁོ་མོས་ཀྱང་ཨ་མ་མི་དྲན། ཕྲུ་གུ་
སེམས་སྡུག་གང་ཡང་མེད་པའི་ཚུལ་དེ་མཐོང་བས་བྷོ་ཝ་རིའི་སེམས་ལ་ཧ་ཅང་ཕོག་པོ་
བྱུང་། ད་དུང་སྨན་གཉེར་དཀའ་བཅུ་པའི་བཟོད་དཀའ་བའི་སེམས་གསོའི་སྐད་ཆ་འཛད་
མེད་བསྲན་དགོས།
ཡུན་རིང་མ་སོང་བར་དངུལ་སྐོར་གྱི་སེམས་ཁྲལ་ཡང་འགོ་ཚུགས། སྐུ་ཞབས་ལེ་ཧོས་
ཁོའི་གྲོགས་པོ་ཝེན་སེར་སྐུལ་ནས་བུ་ལོན་དེད། ཆ་ལིས་ནད་མི་ཐེག་པའི་སྐྱེད་ཀ་སྤྲོད་
དགོས་བྱུང་ནའང་ཁོའི་ཆུང་མའི་འཛིན་ཆས་སྣེ་གཅིག་བཙོང་བར་མི་འདོད། དེའི་དབང་
གིས་ཁོའི་ཨ་མ་རླུང་ལངས་ཐག་ཆོད་ནའང་ཁོ་པ་དེ་བས་རླུང་ལངས། ཆ་ལི་རྦད་དེ་འགྱུར་
ཡོད་པས་ཁྱིམ་ཚང་དེའི་ཇུས་གཏོགས་བྱེད་མི་འདོད་པར་རྒན་མོ་དེ་ནས་ཁ་བྲལ།
དེས་ན་མི་ཚང་མས་ཁོའི་ས་ནས་ཁེ་བཟང་ཟ་བར་ཡོང་། སྐུ་སྐྱེ་མ་ལང་པོ་ལུའེ་ཟླ་
བ་དྲུག་གི་སློབ་ཡོན་བསྡུ་བར་སླེབས། མ་གཞི་ཨི་མ་ཀང་ཆིང་རོལ་ཆའི་སློབ་ཚན་ཉིན་
གཅིག་ཉན་མ་མྱོང་ནའང་སྐྱེ་དམན་དེ་གཉིས་ཁ་མཐུན་ནས་བྱུང་འཛིན་ཞིག་བྷོ་ཝ་རི་ལ་
སྤྲད། དཔེ་དེབ་གཡར་སའི་སྦྱིན་བདག་ཟླ་གསུམ་གྱི་དཔེ་དེབ་གཡར་གླ་བསྡུ་བར་སླེབས།
ཨ་ཅག་ལོ་ལེས་འཕྲིན་ཡིག་ཉི་ཤུ་ཐམ་པའི་སྦྲག་གླ་བསྡུ་བར་ཡོང་། ཆ་ལིས་འཕྲིན་ཡིག་
བསྐུར་ཡུལ་གསལ་པོ་ཤོད་དགོས་པའི་རེ་བ་འདོན་སྐབས་མོས་ཐབས་མཁས་པོས།
ཧེན། ངས་ག་ལ་ཤེས། དེ་ཁོང་མི་སྒེར་གྱི་དོན་དག་རེད་ཟེར།
ཆ་ལིས་བུ་ལོན་སྣ་རེ་སྤྲད་ཟིན་རྗེས་ཐག་ཆོད་པ་རེད་སྙམ་ནའང་བུ་ལོན་རྙིང་པ་སྤྲད་
ཚར་རྗེས་གསར་པ་རེ་དོན་ནས་བུ་ལོན་འཇལ་ཚར་དུས་མེད།
ཁོས་དེ་སྔོན་གྱི་ནད་པའི་ས་ནས་སྨན་རིན་ཆད་པ་ལེན་པར་འགྲོ་སྐབས་མི་ཚོས་ཁོའི་
ལྕམ་ཆུང་གིས་ཁོང་ཚོར་བསྐུར་བའི་འཕྲིན་ཡིག་མིག་ལ་སྟོན་པར་བྱེད་པས་དེ་ལས་ལྡོག་
སྟེ་ཕར་དགོངས་སེལ་ཞུ་རྒྱུ་ལས་མ་འདས།
ད་ཆ་ཧྥེ་ལི་ཞིས་ལྕམ་ཆུང་གི་གྱོན་གོས་གྱོན། མ་གཞི་ཆ་ཚང་མ་ཡིན་པར་ཁ་ཤས་
ཁོས་ཉར་ཡོད་པས་གྱོན་གོས་བརྗེ་ལེན་ཁང་དུ་སྒོ་མནན་ཏེ་ཡང་ཡང་ལྟ་བར་བྱེད། གཡོག་
མོའི་གཟུགས་བྱད་ཨི་མ་དང་ཧ་ཅང་འདྲ་བས་ཆ་ལིས་མོའི་རྒྱབ་གཟུགས་ལ་ལྟ་སྐབས་
རྟག་ཏུ་འཁྲུལ་སྣང་སྐྱེས་ཏེ “ཝེ། མ་འགྲོ་དང་། མ་འགྲོ་དང” ཞེས་སྐད་ཆེན་པོས་འབོད།
འོན་ཀྱང་དམ་པའི་རྣམ་མཁྱེན་ལྷ་ལས་བབས་པའི་དུས་ཆེན་ཉིན་གཡོག་མོ་དེས་
གོས་སྒམ་ནང་གི་གྱོན་ཆས་གཅིག་ཀྱང་མ་ལུས་པ་བརྐུས་ཏེ་ཐེ་ཨོ་ཏོ་དང་འགྲོགས་ནས་
ཡུང་གྲོང་ལས་རྡོག་ཐོན་བྱས་ཏེ་མཐོང་རྒྱུ་མེད།
ཡང་དེའི་དུས་སུ་ལྕམ་སྐུ་ཡུགས་མོ་དྷུ་པུ་དབྱིས་མགྲོན་བརྡ་བཏང་སྟེ “གུས་མོའི་
བུ་དབྱི་ཧྥུ་ཏོ་ཡུལ་གྱི་གཞུང་ཕྱོགས་དཔང་པོ་སྐུ་ཞབས་ལེ་ཨོན་དྷུ་པུ་དབྱི་དང་བྷང་དྷི་གྲོང་
རྡལ་གྱི་སྲས་མོ་ལེ་ཨོ་ཁ་ཏི་ལེ་པོ་ཧྥུ་གཉིས་འཇིག་རྟེན་མཐུན་འཇུག་གི་རྟེན་འབྲེལ་མཛད་
སྒོ་གཉེར་རྒྱུ་ཡིན” ཞེས་བྲིས་ཡོད། ཆ་ལིས་འཕྲིན་ཡིག་བསྐུར་ནས་བཀྲ་ཤིས་རྟེན་འབྲེལ་
ཞུས་པ་དང་སྦྲགས་ད་དུང་།
“གལ་ཏེ་ངའི་ཡ་ང་བའི་ཆུང་མ་དམ་པ་ད་དུང་བཞུགས་ཡོད་ཚེ་དགའ་པོ་ཅི་འདྲ་
ཡོང་གི་མ་རེད་དམ་ཞེས་པའི་སྐད་ཆ་ཚིག་གཅིག་བསྣན།
ཉིན་ཞིག་ཁོ་ཁང་པའི་ནང་རང་དགར་སོང་སོང་ནས་ཐོག་ཁང་དུ་སླེབས། དེ་གར་
རྐང་མཐིལ་འོག་ཏུ་ཤོག་རིལ་ཞིག་བརྫིས་པར་དོ་སྣང་བྱུང་། ཁོས་ཡར་བླངས་ཏེ་ལྟ་བའི་ཚེ་
དེའི་ནང་སྙིང་རུས་སྐྱེད་ཅིག ཨི་མ་ལགས། ཁྱེད་ཀྱིས་སྙིང་རུས་གང་ཡོད་སྐྱེད་ཅིག
ཁྱེད་ཀྱི་མི་ཚེ་གཅིག་གི་བཀྲ་མི་ཤིས་པ་བཟོ་མཁན་བྱེད་མི་འདོད།” དེ་ནི་རུ་ཏོ་བྷུའི་ཡིག་
ལན་དེ་ཡིན་ཞིང་། ད་བྱེད་དུས་སྒམ་གཉིས་ཀྱི་དབར་དུ་ལུས་ནས་ས་ཐོག་ཏུ་ལྷུང་བ་ཡིན་
འདུག སྒེའུ་ཁུང་ཕྱེ་བས་ལྷགས་པས་ཡི་གེ་དེ་སྒོ་འགྲམ་བར་དེད། དེས་ན་ཆ་ལི་འགུལ་
ཙམ་ཡང་མི་བྱེད་པར་ཁ་གདངས་མིག་ཅེར་དེ་སྔོན་ཨི་མ་ལངས་ས་དེར་ལངས། འོན་ཀྱང་
སྐབས་དེར་ཁོ་མོའི་བཞིན་རས་ནི་ད་ལྟའི་ཁོའི་ངོ་གདོང་ལས་ཀྱང་སྐྱ། རེ་ཐག་ཡོངས་སུ་
ཆད། གདུང་བས་རབ་ཏུ་མནར་ནས་ཐ་ན་འཆི་བར་འདོད། མཐར་ཤོག་ལྷེ་གཉིས་པའི་
མཇུག་ཏུ་རུ་ཞེས་པའི་ཡི་གེ་ཆུང་ཆུང་དེ་མཐོང་། སུ་ཡིན་ནམ། རུ་ཏོ་ཧྥུས་ངོ་དགའ་སྤྲེལ་
ལད་འཁྲབ་པའི་ཚུལ་དང་། ཁོ་པས་གློ་བུར་དུ་འབྲེལ་ཐག་བཅད་པ། དེ་རྗེས་ཐེངས་གཉིས་
གསུམ་ཐུག་སྐབས་ཀྱི་ཁོའི་འཚེར་སྣང་གི་སྣང་ཚུལ་དག་ཡིད་ལ་འཁོར། འོན་ཀྱང་འཕྲིན་
ཡིག་ནང་གི་གུས་བཀུར་གྱི་སྐད་ཆས་ཁོ་ལ་སྟོང་བསམ་ཕྲན་བུ་སྐྱེས།
ཁོའི་སེམས་ལ “ཁོང་ཚོ་བསམ་པའི་ཐོག་གི་བརྩེ་གྲོགས་ཙམ་ཡིན་ཡང་སྲིད” སྙམ།
དེའི་ཁར་ཆ་ལི་ནི་རྒྱུ་མ་ཕུ་འདེད་ལ་དགའ་བའི་མི་ཞིག་མ་ཡིན། དཔང་རྟགས་ཀྱི་
མདུན་དུ་དེ་ལས་ལྡོག་སྟེ་ནེམ་ནུར་ཐེ་ཚོམ་སྐྱེས། ཁོའི་ཁྲག་དོག་གི་སེམས་པ་ཡང་སེམས་
སྡུག་གི་རྒྱ་མཚོའི་ནང་ཐིམ་ནས་མི་མངོན་པར་གྱུར།
ཁོའི་སེམས་ལ་མི་ཚོས་ཁོ་མོ་ལ་དད་བཀུར་བྱེད་པ་ནི་སྨོས་ཅི་དགོས་ཏེ། སྐྱེས་པ་སུ་
ཡིན་ནའང་ཁོ་མོ་ལ་སེམས་མི་ཤོར་བ་སུ་ཡོད་དམ་སྙམ། དེས་ན་ཁོའི་སེམས་ནང་ཁོ་མོ་དེ་
བས་ཡིད་དུ་འོང་བར་གྱུར། ཁོ་མོ་ལ་འཁྲེང་ཞེན་དྲག་པོ་ཟམ་མི་ཆད་པ་སྐྱེས། ད་ཆ་ཁོའི་
འཁྲེང་ཞེན་གྱི་བློ་ཁ་རྫོགས་ཐབས་བྲལ་བས་འདུ་ཤེས་དེ་ཉིད་ཟད་མཐའ་བྲལ་བ་ཞིག་ཏུ་
གྱུར་པ་དང་ཁོའི་རེ་ཐག་ཆད་པའི་གདུང་བ་ཡང་དེ་བས་ཟབ་ཏུ་སོང་།
ཁོ་མོ་ད་དུང་འཚོ་ཞིང་བཞེས་པ་ཇི་བཞིན་ཁོ་མོ་མགུ་བར་བྱེད་ཆེད། ཁོས་ཁོ་མོའི་
དད་སྣང་མོས་ཕྱོགས་ཚང་མ་དང་ལེན་བྱེད་འགོ་ཚུགས། ཁོས་ཀོ་འཇུར་རྩི་ལྡན་ཞིག་ཉོས།
གོང་དཀྲིས་དཀར་པོ་ཞིག་དཀྲིས། སྨ་ར་ལ་ཆུ་དྲི་ཞིམ་སྟོར། ད་དུང་གཡར་འཛིན་ལ་ས་
ཡིག་འགོད་སྟངས་ཀྱང་ཁོ་མོ་ལ་སློབ་སྦྱོང་བྱས། ཁོ་མོ་འདས་རྗེས་ཁོ་ལ་ཤུགས་རྐྱེན་དེ་བས་ཆེ་བ་ཐེབས།
ཁོས་དངུལ་ཆས་རེ་རེ་བཞིན་མ་བཙོང་ཀ་མེད་བྱུང་། དེ་རྗེས་ཚོམས་ཆེན་ནང་གི་
འཛིན་ཆས་བཙོངས། ཁང་པ་ཚང་མ་སྟོང་སང་སང་དུ་གྱུར་ནའང་ཐམས་ཅད་ཁོ་མོ་ལ་
དབང་བའི་གཟིམ་ཆུང་ནང་གི་སྒྲིག་བཀོད་མ་ལུས་འགྱུར་ལྡོག་མེད་པར་ཁྲིག་སེ་བསྡད་
ཡོད། དགོང་ཚིགས་གྲུབ་རྗེས་ཆ་ལི་རྟག་པར་དེ་གར་འགྲོ་ཡི་ཡོད། ཁོས་ཅོག་ཙེ་སྒོར་མོ་
དྲོད་ཐབ་འགྲམ་དུ་བཞག ཁོ་མོའི་སྒྲོམ་ལྡན་རྐུབ་སྟེགས་ཚུར་མདུན་དུ་འཐེན། སོ་སོ་དེའི
ཁ་སྤྲོད་དུ་བསྡད། གསེར་མདོག་གི་སྒྲོན་སྟེགས་ཐོག་ལཱ་སྒྲོན་སྤར། བུ་མོ་པིལ་ཐེ་ནི་ཁོའི་
འགྲམ་དུ་སྐྱ་བྲིས་རི་མོ་ལ་ཚོན་གཏོང་བཞིན་ཡོད།
ཕྲུ་གུ་དེའི་གྱོན་གོས་ཧ་ཅང་ཧྲུལ། ལྷམ་ལ་ལྷམ་སྒྲོག་མེད། སྟོད་གོས་སྦ་ལན་མཆན་
ཁུང་འོག་ནས་སྐེད་པ་བར་སྤུན་དོག་འཛར་ནས་ཨི་ཁུང་རིང་པོ་ཞིག་མངོན། ཁྱིམ་སྐྱོང་
གཡོག་མོས་ཧ་ལམ་དེ་ལ་ཇུས་གཏོགས་མི་བྱེད་པས་ཆ་ལིས་དེ་དག་མཐོང་དུས་སེམས་པ་
སྡུག འོན་ཀྱང་ཁོ་མོ་ནི་དེ་འདྲའི་གཤིས་ཀ་འཇམ་ཞིང་ཁ་ལ་ཉན་པ་ཞིག་ཡོད་ཅིང་། མགོ་
བོ་ཆུང་ཆུང་དཀྱོག་པའི་ཚེ་གསེར་མདོག་གི་སྐྲ་ལོས་རྒྱ་སེ་མེ་ཏོག་མདོག་གི་བཞིན་རས་
ཆུང་ཆུང་གི་ཕྱེད་ཀ་སྒྲིབ་པས་སྙིང་དུ་སྡུག ཁོའི་སེམས་ལ་ཟད་མི་ཤེས་པའི་དགའ་སྣང་
འཆར་བ་དང་སྦྲགས་སྐྱོ་སྣང་ཞིག་ཀྱང་འཆར་ཞིང་། དེ་ནི་འཚོས་ཉེས་པའི་ཆང་ལའང་
མངར་བསིལ་ལྡན་པ་དང་མཚུངས། ཁོས་ཁོ་མོ་ལ་རྩེད་ཆས་བཟོ་རོགས་དང་། ཤོག་སྒམ་
གྱི་མི་བཟོ་བ། ཨ་ལད་པད་ཀོག་གི་དོར་མ་རལ་པ་འཚེམ་རོགས་བྱས། དེའི་ཚེ་ཁབ་སྐུད་
ཀྱི་ཤུབས། རང་དགར་དོར་བའི་དར་གྱི་གོས་ཧྲུག འཐེན་ཅོག་གི་སྲུབས་ཁའི་ནང་ཤོར་
བའི་སྐྲ་པིང་རེ་མཐོང་ནའང་ཁོ་པ་མུ་མཐའ་མེད་པའི་མནོ་བསམ་གྱི་ཞིང་སར་དྲངས་ཤིང་།
ཁོའི་རྣམ་འགྱུར་ནི་ཅི་འདྲའི་སྐྱོ་གདུང་གིས་གང་བ་ཞིག་ཡིན་པས་བུ་མོ་པིལ་ཐེ་ཡང་
མཉམ་དུ་སྐྱོ་སྣང་སྐྱེས།
ད་ཆ་ཁོ་གཉིས་ལ་ལྟ་བར་ཡོང་མཁན་སུ་ཡང་མེད། ཀྲུ་སི་ཐེན་རུ་ཨང་དུ་སོང་ནས་
བརྒྱ་ཟོག་ཚོང་ཁང་སྦྱིན་བདག་གི་ལག་གཡོག་ཏུ་གྱུར། སྨན་གཉེར་དཀའ་བཅུ་པའི་ཕྲུ་
གུ་ཚོས་ཀྱང་པིལ་ཐེ་རྩེད་མོ་རྩེ་བར་འབོད་པ་ཇེ་ཉུང་དུ་སོང་། སྐུ་ཞབས་ཧའོ་མེ་ཁོ་རང་
ནི་ཁྱིམ་ཚང་གཉིས་ཀྱི་སྤྱི་ཚོགས་ཀྱི་གནས་བབ་མི་འདྲ་བར་བརྟེན་མུ་མཐུད་ཉེ་འདྲིས་
འཆམ་མཐུན་དང་འགྲོ་འོང་གི་འབྲེལ་བའི་རྒྱུན་མུ་མཐུད་སྐྱོང་མི་འདོད།
དམུས་ལོང་གི་ནད་གཞི་གཉན་འཇོམས་ཀོ་ཡོལ་གྱིས་དྲག་སྐྱེས་མ་བྱུང་བར་ཁོ་པ་
སྔར་བཞིན་ཅེ་གཡོད་མུ་ནགས་རིའི་ཐོག་ལོག མི་ཐུག་ཚད་ལ་སྨན་གཉེར་དཀའ་བཅུ་
པའི་ཀོ་ཡོལ་ལ་སྨན་ནུས་མེད་ཚུལ་ཤོད་པས། སྐུ་ཞབས་ཧའོ་མེ་གྲོང་ཁྱེར་ནང་སྐྱོད་སྐབས་
ཁུག་རྟ་ལན་པར་གྱི་འགྲུལ་སྐྱེལ་ཤིང་རྟ་འཁོར་ལོའི་ཁྲ་ཡོལ་གྱི་ཕག་ཏུ་གབ་ནས་ཁོ་ལ་
གཡོལ་དགོས་བྱུང་། ཁོ་པ་དམུས་ལོང་ལ་ཁོང་ཁྲོ་རབ་ཏུ་ཟ་བས་སོ་སོའི་གཏམ་སྙན་གྲགས་
ཀྱི་ཆེད་དུ་ཐབས་བརྒྱ་ཇུས་སྟོང་གིས་མུན་ནག་ལྐོག་མདའ་འཕངས་ཏེ་དམུས་ལོང་རྨེག་
མེད་བཟོ་དགོས་སྙམ། ཁོའི་ཐབས་ངན་དང་མུན་ནག་ལྐོག་མདའ་འཕེན་ཚུལ་ལས་ཁོ་པའི་
སེམས་ངན་ཁོག་བཅངས་དང་གཏམ་འདོད་ངོ་ཚ་མེད་པའི་ཚད་གཞི་གང་འདྲ་ཞིག་ཏུ་
སླེབས་མིན་དམར་རྗེན་དུ་ཐོན། ཟླ་བ་དྲུག་བསྟུད་མར་རུ་ཨང་སྒྲོན་སྟེགས་ཚགས་པར་
ཐོག་མི་རྣམས་ཀྱིས་རྩོམ་ཐུང་འདི་འདྲ་ཞིག་མཐོང་བ་སྟེ།
ས་རྒྱུ་གཤིན་པའི་ཕི་ཁ་ཐིའི་ཀླུང་ཐང་དུ་འགྲོ་མྱོང་མཁན་ཚང་མས་ཅེ་གཡོད་མུ་
ནགས་རིའི་ལྡེབས་སུ་ངོ་གདོང་རྨ་ཤུས་གང་བའི་མུ་ཏོ་བ་ཞིག་མཐོང་མྱོང་ཡོད་ངེས་རེད།
ཁོ་པས་རྒྱ་ལམ་འགྲུལ་པ་བཀག་ནས་སུན་པོ་བཟོ་བ་དང་། དོན་དངོས་ཐོག་ལམ་དངུལ་མ་
སྤྲད་ཀ་མེད་བཟོ་ཡི་ཡོད། དུས་རབས་བར་མའི་སྐབས་རྒྱ་གྲམ་དམག་དཔུང་རྒྱང་འདུལ་
ནང་ཞུགས་མྱོང་མཁན་ཁ་ཤས་ལོག་སླེབས་རྗེས་འཛེ་ནད་དང་རྔོ་ནད་ཕོག་པའི་ངོ་རིས་
སྐྱུག་བྲོ་པོ་ཉིན་ཁ་དཀར་ངོ་དཀར་ལ་མི་རྣམས་ཀྱི་མདུན་དུ་བདར་ནའང་ཇུས་གཏོགས་
བྱེད་མཁན་མེད། འོ་ན་ད་ཆ་ང་ཚོ་ཡང་ཀླ་ཀློའི་དུས་སྐབས་དེ་འདྲ་ཞིག་གི་ནང་གནས་
ཡོད་དམ། ཞེས་དང་། ཡང་ན།
སྲིད་གཞུང་གིས་བཀའ་ཁྲིམས་བསྒྲགས་ནས་སློང་འཁྱམས་བྱས་མི་ཆོག་མོད། འོན་
ཀྱང་ང་ཚོའི་གྲོང་ཁྱེར་ཆེན་པོའི་ཉེ་འདབས་སུ་མུ་ཏོ་བ་ཁྱུ་དང་ཁྱུའི་སུན་གཙེར་མྱོང་
དགོས་ཤིང་། ལ་ལ་ཁེར་བུར་བྱ་སྤྱོད་སྤེལ་གྱི་ཡོད་ནའང་དེ་རིགས་ཀྱིས་ཉེན་ཁ་མི་བཟོ་
བའི་ངེས་པ་ཡོད་དམ། ང་ཚོའི་གྲོང་ཁྱེར་སྲིད་གཞུང་དབང་འཛིན་ལས་ཁུངས་ཀྱིས་དེ་
རིགས་ལ་མྱོང་ཚོར་ག་རེ་ཡོད་དམ།
དེ་རྗེས་ཧའོ་མེ་ཡིས།
ཁ་ས་ཅེ་གཡོད་མུ་ནགས་རིའི་འདབས་སུ་བཞོན་རྟ་ཞིག་གློ་བུར་འདྲོགས་འགོ་
ལངས་ཞེས་དང་། དེར་མཐུད་ནས་དམུས་ལོང་ཞིག་གིས་རྐྱེན་བྱས་པ་ལས་བྱུང་
ཞེས་པ་ལ་སོགས་པའི་སྒྲུང་གཏམ་ཁ་ཤས་རྟོག་བཟོ་བྱས།
ཁོ་པའི་ཞེ་གནག་ཇུས་ངན་ལ་ཕན་ནུས་ལྡན་པས་མཐར་དམུས་ལོང་བཙོན་དུ་བཟུང་།
འོན་ཀྱང་ཡང་བསྐྱར་གློད་ནས་སྔོན་གྱི་ལས་རིགས་གཉེར་བས། ཧའོ་མེ་ཡིས་ཀྱང་ཐབས་
ལམ་རྙིང་པ་དེ་རང་སྤྱད། དེ་ནི་འཐབ་རྩོད་ཛ་དྲག་པོ་ཞིག་ལགས་ཤིང་། མཐར་ཧའོ་མེ་ལ་
རྒྱལ་ཁ་མཐར་ཕྱིན་པ་ཐོབ། ཁོ་པའི་དགྲ་བོ་ཚེ་གང་མི་འཁྱམས་བསྡུ་ཉར་ཁང་དུ་བཅུག
ཐེངས་དེར་རྒྱལ་ཁ་ཐོབ་རྗེས་ཁོ་པ་བློ་ཁོག་དེ་བས་ཆེ་རུ་སོང་། དེ་ནས་བཟུང་དེ་ཁུལ་
དུ་ཁྱི་ཞིག་བརྫིས་ནས་ཤི་བ་དང་། མཛོད་ཁང་ཞིག་ལ་མེ་ཤོར་བ། བུད་མེད་ཅིག་ལ་ཉེས་
རྡུང་ཕོག་པ་སོགས་ཁོས་ཧ་གོ་བ་ཐམས་ཅད་རྩོམ་ཡིག་བྲིས་ཏེ་ཚགས་པར་ཐོག་སྤེལ། ཁོའི་
བྱ་སྤྱོད་ཀྱི་མཛུབ་ཁྲིད་བསམ་བློ་ནི་ཡར་ཐོན་ལ་དགའ་ཞེན་དང་ལྷ་ཡབ་ལ་སྡང་སེམས་
འཆང་བ་དེའོ། །ཁོས་རྣམ་པ་གསར་པའི་སློབ་ཆུང་དང་ཆོས་ཚོགས་ཀྱི་ཡིག་རྨོངས་སེལ་
བའི་སློབ་གྲྭ་བསྡུར་བ་བཏང་སྟེ་ཕྱི་མ་དེ་ཅི་འདྲའི་རྗེས་ལུས་ཡིན་ལུགས་དམའ་འབེབས་
གཏོང་བ་དང་། མཆོད་ཁང་ལ་ཁ་གསབ་ཧྥ་སྒོར་བརྒྱ་ཐམ་པ་ཐོབ་པ་མཐོང་སྐབས་གྲུབ་
མཐའ་རྙིང་མའི་རྗེས་འཇུག་པས་གྲུབ་མཐའ་གསར་མའི་རྗེས་འཇུག་པ་དམར་གསོད་
བཏང་བའི་སྐྱི་གཡའ་བའི་དོན་རྐྱེན་དྲངས། ཁོས་ད་དུང་ཉེས་སྐྱོན་དྲངས་ཤིང་ཁོ་རང་སོ་
སོར་ངོས་འཛིན་ཐོབ་པའི་དགེ་མཚན་དྲངས་ཏེ་ཆོས་ཚོགས་ལ་ཚིག་མཚོན་བཏབ། ཁོ་པ་
གཏོར་བཤིག་གི་ལས་དོན་ལ་དབྱིངས་ཞུགས་ནས་ཉེན་ཁ་ཡོད་པའི་མི་སྣ་ཞིག་ཏུ་གྱུར།
ཁོའི་སེམས་ལ་ཚགས་པར་ལ་གསར་འགྱུར་བྲིས་ན་ཁྱབ་ཁོངས་ཆུང་ཐག་ཆོད་པ་
དང་། ཟབ་ཅིང་རྒྱ་ཆེ་བའི་འཇོན་ཐང་ངོམ་མི་ཐུབ་པས་རྩོམ་དེབ་འབྲི་དགོས་པ་དང་།
རྩོམ་དེབ་ཆེན་པོ་འབྲི་དགོས་འདུག་སྙམ། དེས་ན་ཁོས་ཡུང་གྲོང་གི་བརྟག་དཔྱད་སྙན་
ཐོ—ཟུར་རྒྱན་གནམ་གཤིས་ལོ་རྒྱུས་ཞེས་པའི་དེབ་ཅིག་རྩོམ་སྒྲིག་བྱས། བརྟག་དཔྱད་
ཀྱི་ལས་ཀས་ཁོ་པ་མཚན་ཉིད་རིག་པར་དག་སྣང་སྐྱེས། ཁོས་གནད་དོན་གལ་ཆེན་མང་
པོ་ཞིག་ལ་སེམས་ཁུར་བྱེད་ཅིང་། དཔེར་ན། སྤྱི་ཚོགས་ཀྱི་གནད་དོན་དང་། དབུལ་ཕོངས་
གྲལ་རིམ་གྱི་ཀུན་སྤྱོད་ཆུ་ཚད་མཐོ་རུ་གཏོང་རྒྱུའི་གནད་དོན། ཉ་རིགས་གསོ་སྤེལ། འགྱིག་
ཤིང་འདེབས་གསོ། ལྕགས་ལམ་འགྲིམ་འགྲུལ་སོགས་སོ། །ཐ་ན་ཁོ་པ་ནི་འབྱོར་འབྲིང་གྲལ་
རིམ་ཡིན་པར་ཁ་སྐྱེངས་ཀྱི་ཡོད་པས་སྒྱུ་རྩལ་མཁས་ཅན་གྱི་ཉམས་ལ་སློབ་སྦྱོང་བྱས་ཏེ་ཐ་
མག་འཐེན། ཁོས་ལྕམ་སྐུ་ཞབས་ཧྥུང་བྷ་ཏུརགྱི་ཉམས་འགྱུར་གྱི་བརྐོས་བརྙན་མཚར་པོ་
གཉིས་ཉོས་ཏེ་ཚོམས་ཆེན་ནང་བསྒྲིགས།
ཁོ་པས་སྨན་རྫས་ཚོང་ཁང་གི་ལས་ཀ་མཚམས་བཞག་མེད་པ་མ་ཟད། ད་དུང་གསར་
དུ་རྩད་ཆོད་པའི་བྱ་དངོས་ཅི་ཡོད་རྩད་འདྲི་བྱེད་པར་མོས། ཁོ་ཅོ་ཁ་ལེ་ཁྲེ་ཟ་རྒྱུ་དར་སྤེལ་
གཏོང་བའི་རླབས་ཆེན་གྱི་ལས་འགུལ་ནང་ཞུགས། ཁོ་པ་ནི་སའེ་ནེ་གཙང་པོ་རྒྱུག་ཁུལ་
སྨད་རྒྱུད་ཀྱི་ཞིང་ཆེན་དུ་ཁེ་ཁེ་དང་ཝེ་ལི་ཏོ་ངོ་སྤྲོད་བྱེད་མི་དང་པོ་དེ་ཡིན། ཧྥུ་ཝེ་
མ་ཧོའི་ཆུ་གློག་རག་ཐགལ་སྤྲོ་བ་ཚད་མེད་བརྟས་པས་ཁོ་པ་སོ་སོའི་ལུས་ཐོག་ལ་གཅིག་
བཏགས་ཡོད། དགོང་མོ་ཁོ་པའི་ཧྥ་རན་སིའི་རས་སྤུ་མའི་ཁན་སྦྱར་ཕུད་པའི་ཚེ། ལྕམ་སྐུ་
ཧའོ་མེ་མིག་འཁྲུལ་ནས་ཁོ་མོའི་ཁྱོ་བོ་མ་མཐོང་བར་དེ་ལས་གསེར་འོད་ཆེམ་ཆེམ་འཕྲོ་
བའི་ཁོའི་ལུས་ཐོག་ལ་དཀྲིས་པའི་གསེར་གྱི་རག་ཐག་མང་པོ་མཐོང་ཞིང་། དེ་ནི་གནའ་
བོའི་ཀླ་ཀློའི་མི་རིགས་ཀྱི་ལུས་ཐོག་ལ་དཀྲིས་པའི་གསེར་སྐུད་ལས་ཀྱང་རིང་ལ། གནའ་
བོའི་པར་ཟིག་ཡུལ་གྱི་ཆོས་དཔོན་དང་ཡང་འདྲ་བས་ཧ་ལས་ཧང་སང་སྟེ་ཁོ་པ་ལ་དེ་བས་དད་མོས་སྐྱེས།
ཨི་མ་ཡི་དུར་བྱང་རྡོ་ཀེར་ཐད་ལའང་ཧའོ་མེ་ལ་བསམ་བཀོད་ལེགས་པོ་འདྲ་མིན་
ཡོད་ཅིང་། ཁོས་སྔོན་ལ་རྡོ་ཀེར་ཕྱེད་དུམ་ལ་ཕྱི་རུ་ཡོལ་བ་ལྡན་པ་ཞིག་དང་། དེ་ནས་
ཏོར་གཟུགས། དེ་ནས་མེ་ལྷའི་ལྷ་ཁང་ལ་དཔེ་བལྟས་ནས་སྒོར་དབྱིབས་ཤིག…………ཡང
ན་གྱང་རོའི་དབྱིབས་བཅས་ཀྱི་གྲོས་འགོ་བཏོན། ཇུས་འགོད་ཐམས་ཅད་ཀྱི་ནང་ཧའོ་
མེ་ཡིས་རྒྱ་ལྕང་མགོ་བོ་དུད་པ་ཞིག་བརྐོ་རྒྱུའི་བསམ་བློ་དེ་ལ་འགྱུར་ལྡོག་གཏན་ནས་བྱུང་
མ་མྱོང་ཞིང་། ཁོའི་སེམས་ལ་དེ་ནི་མྱ་ངན་གྱི་མཚོན་རྟགས་མེད་མི་བྲ་བ་ཞིག་རེད་སྙམ།
ཆ་ལི་དང་ཁོ་པ་མཉམ་དུ་རུ་ཨང་དུ་རྡོ་ཀེར་བརྐོ་ཁང་ཞིག་ཏུ་དུར་བྱང་འདེམས་
པར་སོང་། ཁོ་གཉིས་དང་མཉམ་དུ་འགྲོ་མཁན་ད་དུང་མིང་ལ་ཝོ་ཧྥུ་ལི་ལཱར་ཟེར་བའི་རི་
མོ་མཁན་ཞིག་ཡོད་ཅིང་། ཁོ་ནི་པུ་ལི་དྷུའི་གྲོགས་པོ་ཡིན། ལམ་བར་དུ་སྐད་ཆ་སྙན་ལ་
བསྟན་བཤིག་ཚ་བས་གད་མོ་ཆད་མེད་བསླངས། ཆ་ལིས་དཔེ་དབྱིབས་བརྒྱ་ཙམ་བལྟས་
པ་དང་གོང་ཚད་ཚོད་དཔག་གི་ཐོ་ཡིག་བླངས། མཐར་རུ་ཨང་དུ་ཐེངས་གཉིས་པ་འབྱོར་
སྐབས་དུར་སའི་དབྱིབས་ཀྱི་དུང་བྱང་རྡོ་ཀེར་སྤྱོད་རྒྱུ་དང་རྒྱབ་མདུན་གཉིས་ཀར “སྲུང་
མ་ཞིག་གི་ལག་པར་མེ་ཞི་ཟིན་པའི་དཔལ་འབར་སྒྲེང་བ” ཞིག་བརྐོ་རྒྱུ་བྱས།
རྡོ་ཀེར་གྱི་ཡི་གེ་ལ་ཧའོ་མེ་ཡི་ངོས་འཛིན་ལྟར་ན “ལམ་ཞུགས་འགྲུལ་པ་བདེ་བར་
གཟིམས་ཤིག” ཅེས་པ་དེ་ཡག་ཤོས་སུ་མཐོང་བ་དང་ཡུན་རིང་པོ་བསམ་བློ་བཏང་ནའང་
དེ་ལས་ལྷག་པ་མ་རྙེད་པར་ཁ་ནས་ཡང་ཡང་བཟློས། གློ་བུར་དུ “ལམ་ཞུགས་འགྲུལ་པ་
བདེ་བར་གཟིམས་ཤིག མཛེས་མ་དཀྲོགས་པ་མ་གནང” ཞེས་པ་དེ་དྲན་པ་དང་དེ་རང་བེད་སྤྱོད་བྱས།
བཤད་ན་ཡང་ཡ་མཚན་དགོས་པ་ཞིག་རེད། བྷོ་ཝ་རིས་ཨི་མ་ལ་རྒྱུན་དུ་དྲན་གསོ་
བྱས་ནའང་ཁོ་མོའི་བཞིན་གྱི་རྣམ་འགྱུར་ཁོ་པའི་དྲན་ཤེས་མེ་ལོང་ངོས་སུ་རབ་རིབ་ལས་
མི་གསལ། ཁོས་ཇི་ལྟར་ནུས་ཤུགས་གང་ཡོད་ཀྱིས་ཉར་བར་རྩོམ་ནའང་བསམ་པའི་ནང་
ལས་རིམ་བཞིན་ཡལ་ནས་མ་གནས་པས་སེམས་པ་མི་སྤྲོ་བར་གྱུར། ཁོ་ལ་དགོང་མོ་རེ་
བཞིན་རྨི་ལམ་གཅིག་རང་གཏོང་ཞིང་། ཁོ་པ་ཁོ་མོའི་འགྲམ་དུ་བཅར་ནས་ཁོ་མོ་པང་དུ་
འདེབས་པར་རྩོམ་པའི་ཚེ་ཁོ་མོ་ཁོའི་པང་ཁའི་ནང་ཐལ་རྡུལ་དུ་གྱུར།
གཟའ་འཁོར་གཅིག་གི་རིང་ཁོ་པ་ནུབ་རེ་བཞིན་མཆོད་ཁང་དུ་སྐྱོད་པ་མི་ཚོར་དོ་
སྣང་བྱུང་། སྐུ་ཞབས་པུ་ཉི་ཤན་གྱིས་ཀྱང་ཁོ་ལ་ཐེངས་གཉིས་གསུམ་འཚམས་འདྲི་བྱས། དེ་
རྗེས་འཚམས་འདྲི་བྱེད་ཀྱི་མེད། ཧའོ་མེ་ཡི་ཤོད་སྟངས་ལྟར་ན་ལྷ་ཡབ་རྒད་པོ་དེ་ཨུ་ཚུགས་
ཇེ་ཚ་དང་མིག་ལ་ཇེ་གཟན་ཇེ་གཟན་དུ་སོང་ཞིང་། ཁོང་གིས་དུས་རབས་ཀྱི་སྙིང་སྟོབས་
ལ་སྐུར་བ་འདེབས་པ་དང་། གཟའ་འཁོར་གཉིས་རེར་འཚོགས་པའི་གསུང་ཆོས་ནང་
ཐེངས་རེ་ངོ་རེར་ཝོལ་ཐེར་སོ་སོའི་གཤང་ལྕི་ཟོས“ཏེ་འཆི་སྐབས་ཀྱི་གདུང་བ་ཤོད་ཀྱི་
ཡོད་ཅིང་། དེ་ནི་མི་ཚང་མས་ཤེས་གསལ་ཞིག་རེད།
བྷོ་ཝ་རི་ཧ་ཅང་གྲོན་ཆུང་བསྲི་ཚགས་ཀྱི་འཚོ་བ་སྐྱེལ་བཞིན་ཡོད་ནའང་བུ་ལོན་
རྙིང་པ་འཕྲོད་པར་ད་དུང་བར་ཐག་རིང་པོ་ཡོད། ལེ་ཧོ་ཡིས་དངུལ་བུན་འཇལ་དུས་ནར་
འགྱངས་བྱེད་རྒྱུར་མོས་མཐུན་མི་བྱེད། རྒྱུ་ནོར་གཏའ་མར་འཇོག་རྒྱུ་ལ་ཐག་ཉེ། དེའི་ཚེ་
ཁོ་ཨ་མའི་སར་སོང་ནས་རོགས་རམ་ཡོང་རེ་ཞུས། ལྕམ་སྐུ་བགྲེས་མོས་སོ་སོའི་རྒྱུ་ནོར་
ཁག་གཅིག་གཏའ་མར་འཇོག་རྒྱུ་ཁས་བླངས། འོན་ཀྱང་རྒད་མོས་འཕྲིན་ཡིག་ནང་ཨི་མ་
ལ་འཁང་ར་རྒྱགས་ཚད་བཤད་ཡོད། ཁོང་གིས་བློས་གཏོང་བྱས་པའི་ཁ་གསབ་དོད་དུ་ཧྥེ་
ལི་ཞིས་རྐུ་འཕྲོར་ལུས་པའི་སྟོད་ལྷེ་ཞིག་ཁོང་ལ་དགོས་ལུགས་ཀྱི་བླང་བྱ་བཏོན། ཁོས་སྤྲོད་
པར་མི་འདོད་པས་མ་བུ་གཉིས་སླར་ཡང་ཁྲོས།
རྗེས་སུ་ཨ་མས་རང་འགུལ་ངང་ངོ་བསུས་ཏེ་ཚ་མོ་རྒན་རྒོན་གྱི་སར་བསུ་རྒྱུའི་གྲོས་
འགོ་བཏོན། དེ་ནི་ཁོང་ལའང་སེམས་གསོ་སྦྱིན་ཐུབ་པ་ཞིག་ཡིན་པས་ཆ་ལིས་ཁས་བླངས།
འོན་ཀྱང་འགྲོ་ཁར་ཁོས་བློས་མི་ཐོངས་པས་བུ་མོ་རྨོ་བོའི་སར་མ་བཏང་། དེའི་དབང་གིས་
མ་བུ་གཉིས་མཐར་འབྲེལ་ཐག་རྦད་དེ་ཆོད།
དགའ་ཉེ་སྤུན་མཆེད་ཀྱི་འབྲེལ་བ་ཇེ་ཞན་དུ་སོང་བ་དང་བསྟུན་ནས་ཁོས་བུ་མོ་
ལ་འཛིན་པའི་བརྩེ་དུང་ཇེ་ཟབ་ཇེ་དམ་དུ་གྱུར་པ་དང་རེ་བ་ཐམས་ཅད་བུ་བོའི་ཐོག་ལ་
བཅོལ། འོན་ཀྱང་པིར་ཐེའི་ཐོག་ལ་བློ་བདེ་པོ་ཞིག་གཏན་ནས་མེད་དེ། ཁོ་མོ་གློ་ལུ་བ་དང་
བཞིན་རས་ཐོག་དམར་ཐིགས་སྐྱེས།
ཁོའི་ཁ་སྤྲོད་དུ་ཡོད་པའི་སྨན་གཉེར་དཀའ་བཅུ་པ་ནི་ལམ་འགྲོ་རྒྱུག་པ་དང་སྐལ་
བ་ཇེ་བཟང་དུ་འགྲོ་བས་ཁོང་ཚོ་དགའ་བདེའི་དཔལ་ལ་རོལ། ཕྲུ་གུ་ན་ཕོ་ལུན་གྱིས་སྨན་
རྫས་སྦྱོར་རྟ་ཁང་དུ་ཁོ་ལ་ལག་རོགས་བྱེད། ཨ་ཏ་ལིས་ཁོ་ལ་གྷི་རི་སིའི་ལུགས་ཀྱི་ཁབ་
བསླས་ཞྭ་མོ་ཞིག་བཟོས། དབྱི་ཨེར་མ་ཡིས་ཤོག་སྒམ་སྒོར་མོ་བྲེགས་ཏེ་ཤིང་ཏོག་སྐྱོ་མའི་
ཁེབས་གཅོད་བཟོས། ཧྥུ་ལན་ཁེ་ལིན་གྱིས་དབུགས་ཐེངས་གཅིག་ལ་དགུ་ཟླ་སྐྱོར་ཐུབ། ཁོ་
པ་ནི་སྤྲོ་སྣང་ལྡན་ཤོས་དང་རླུང་རྟ་དར་ཤོས་ཀྱི་ཕ་ཞིག་རེད།
དེས་མ་ཚད། ཁོའི་ནམ་མཁའ་ལས་ཡངས་པའི་ཧམ་སེམས་ཀྱིས་ཁོའི་སེམས་པ་རིམ་
གྱིས་མུག་ཟོས་བྱས་ཅིང་། རྒྱ་གྲམ་གཟེངས་རྟགས་ཤིག་འཐོབ་རེས་ཧའོ་མེ་འགྲམ་ཆུ་ལྡང་
ལ། དྲང་པོ་བཤད་ན་ཁོ་ལ་སྐད་གྲགས་ངེས་གཏན་ཡོད།
ཁོའི་སེམས་ལ། དང་ཐོག་སྐྱུག་བཤལ་ནད་འབྱམས་པའི་སྐབས་སུ་མང་ཚོགས་ཀྱི་
ཆེད་དུ་སྤྲོ་སྣང་ཚད་མེད་ཀྱིས་ལས་ཀ་བྱས་པ་དང་། གཉིས་ནས་རང་གྲོན་བཏང་སྟེ་སྤྱི་
ཕན་གྱི་བརྩམས་ཆོས་འདྲ་མིན་དཔེ་སྐྲུན་བྱས་པ་དཔེར་ན་ཁོ་པ་སོ་སོས་ཤོད་མྱོང་
བའི་ཀུ་ཤུའི་ཨ་རག་སྙོལ་སྟངས་སྐོར་གྱི་དཔྱད་རྩོམ་དང་། ཧྥ་རན་སི་སློབ་གླིང་ལ་ཕུལ་
བའི་འབུ་བྱང་པ་སྤུ་སོབ་སྐོར་གྱི་སྙན་ཞུ། “བརྟག་དཔྱད་སྙན་ཐོ།” ཐ་ན་ཁོ་རང་སྨན་
གཉེར་དཀའ་བཅུ་པའི་ཡིག་རྒྱུགས་གཏོང་སྐབས་ཀྱི་དཔྱད་རྩོམ་དཔེར་དྲངས་ད་དུང་
རིག་ལམ་ཚོགས་པ་མང་པོ་ཞིག་གི་ཚོགས་མི་ཡིན་དོན་དུ་ཁོ་པ་ཐེངས་གཅིག་ལས་
ཞུགས་མ་མྱོང་སྙམ།
མདོར་ན། ཁོས་ལུས་པོ་སྐོར་བ་ཞིག་བརྒྱབ་སྟེ་ངས་མེ་གསོད་སྐབས་ཀྱི་ལེགས་
སྐྱེས་ཁོ་ན་ལས་བཤད་ཀྱང་ཐོབ་ཐང་ཡོད་ཅེས་སྐད་ཆེན་པོས་སྨྲས།
དེ་ནས་བཟུང་ཧའོ་མེ་ཡིས་རྒྱུ་དབང་ཡོད་པའི་མི་ལ་མགོ་སྒུར་སྒུར་དང་སྒྱིད་ཞ་
ཞ་བྱེད། འདེམས་བསྐོའི་སྐབས་ཁོས་ལྐོག་ཏུ་ཞིང་ཆེན་སྤྱི་ཁྱབ་ལ་རོགས་ཕན་ཆེན་པོ་
བཏགས། མཐར་ཁོ་པ་ལུས་བཙོངས་ཏེ་སྙན་གྲགས་བླུ་མཁན་ལ་རྒྱ་མེད་པའི་མི་ཞིག་ཏུ་
གྱུར། ཐ་ན་ཁོས་རྒྱལ་པོ་མཆོག་ལ་ཞུ་ཡིག་ཕུལ་ཏེ་ཁོང་ལ་མཁས་མཛངས་ལྡན་པའི་མི་
དབང་མཆོག་ཅེས་བོས་ཏེ་ཧེང་རི་ཁྲི་ཐོག་བཞི་པ་དང་གཅིག་མཚུངས་སུ་འབོད་པ་དང་།
སོ་སོའི་ཆེད་དུ་དྲང་པོའི་གཞུང་སྲོང་རོགས་གནང་ཞེས་རེ་བ་བཏོན།
ཞོགས་ལྟར་སྨན་གཉེར་དཀའ་བཅུ་པས་སེམས་འཚབ་དང་བཅས་ཚགས་པར་སྔོག་
སྟེ་སོ་སོའི་མིང་འཁོད་ཨེ་འདུག་བལྟས། འོན་ཀྱང་ཡུན་རིང་པོ་ཞིག་གི་ནང་གང་ཡང་
མཐོང་རྒྱུ་མེད། མཐར་ཁོ་པ་སྒུག་ཡུན་མི་བཟོད་པས་མེ་ཏོག་ལྡུམ་རའི་ནང་གི་སྤང་རྩྭ་གླིང་
ཞིག་གཟེངས་རྟགས་ཀྱི་སྐར་མའི་དབྱིབས་ཤིག་ཏུ་བྲེགས་པའི་སྟེང་དུ་གཟེངས་བསྟོད་
ཞགས་རྒྱན་གྱི་རི་མོ་གཉིས་བཅོས། ཁོ་པ་བྲང་ལག་བཅས། སྤང་རྩྭའི་ཟུར་ནས་ཕར་འགྲོ་
ཚུར་འགྲོ་བྱེད་བཞིན་སེམས་ནང་ལས། སྲིད་གཞུང་གིས་དམ་པ་ངོ་མི་ཆོད། འཇིག་རྟེན་པ་
ཡོད་ཚད་བཀའ་དྲིན་ལ་བསམ་ཤེས་མེད་པ་ཞེ་ཅིག་རེད་ཨང་སྙམ།
འདས་པོར་གུས་བཀུར་མཚོན་བྱེད་དམ་ཡང་ན་ཁོ་མོའི་ཤུལ་ལུས་དངོས་པོ་དལ་
བྲེལ་མེད་པར་རེ་རེ་བྱས་ཏེ་བལྟས་ན་སེམས་གསོ་ཕྲན་བུ་ཡོང་བ་ཅི་ཡིན་མ་ངེས་མོད། ཁོ་
མོས་རྒྱུན་དུ་བེད་སྤྱོད་མྱོང་བའི་ཙན་དན་དམར་པོའི་ཡིག་ཅོག་གི་ཤུར་སྒམ་དེ་ཆ་ལིས་ད་
བར་ཁ་གཏན་ནས་ཕྱེ་མེད། ཉིན་ཞིག་ཁོ་པ་ཡིག་ཅོག་གི་མདུན་དུ་བསྡད། ལྡེ་མིག་གཅུས།
ལྡེམ་རྩིབ་ཀྱི་སྒོ་ལྕགས་ཕྱེ་བའི་ཚེ་ན་ལེ་ཨོན་གྱིས་བསྐུར་བའི་མཛའ་གཅུགས་མཚོན་
པའི་ཡིག་ཆུང་ཚང་མ་ཁོའི་མིག་མདུན་དུ་འཆར། ད་ཐེངས་མིག་གདངས་ནས་ལོང་བར་
རྫུས་ཐབས་མེད་པས་ཁོས་དངངས་འཚབ་ཆེན་པོས་འཕྲིན་ཡིག་ཆ་ཚང་བལྟས། དེ་ནས་
ཁང་པའི་གྲུ་ཁུག་ཡོད་ཚད་དང་། འཛིན་ཆས་རེ་རེ་བཞིན། ཤུར་སྒམ་ཆ་ཚང་། ཐ་ན་གྱང་
འགྲམ་རྩིག་ཁུག་ཀྱང་གཙང་མ་སྔོག ཁོ་ངུ་ཤོར་བ་དང་སྨྲེ་སྔགས་ཤོར། བླ་ཆད་ཧོན་འཐོར་
ནས་སྨྱོ་བ་ལྟར་གྱུར། སྒམ་ཆུང་གཞན་ཞིག་རྙེད་པ་དེ་རྡོག་ཐོ་གཞུ་ཐེངས་གཅིག་ལ་ཕྱེ་བ་
ན་རུ་ཏོ་ཧྥུའི་འདྲ་པར་ཞིག་གང་སར་འཐོར་བའི་ཁོ་པའི་མཛའ་འཕྲིན་ཁྲོད་ན་ཁྲ་ལམ་མེར་འཆར།
སེམས་ཤུགས་རྦད་དེ་ཉམས་པའི་ཁོའི་བྱེད་སྟངས་ལ་མི་རྣམས་ཧང་སང་། ཁོ་པ་སྒོ་
ཕྱིར་མི་ཐོན་པ་དང་སུ་དང་ཡང་མི་འཕྲད་ལ། ཐ་ན་ནད་པའང་མི་ལྟ། ཁ་ཤས་ཀྱིས་ཟེར་ན་
ཁོ་སྒོ་བརྒྱབ་ནས་ཨ་རག་འཐུང་བཞིན་འདུག་ཟེར།
སྐབས་འགར་མཚར་སྣང་ལ་ལྟ་འདོད་པའི་མི་མེ་ཏོག་ལྡུམ་རའི་རིབ་མའི་ཐོག་
འཛེགས་ཏེ་ལྟ་བའི་ཚེ། ཧང་སང་དགོས་པ་ཞིག་ལ་སྨ་ར་རིང་ཞིང་འཛིང་། གྱོན་གོས་ལྷག་
པར་བཙོག བཟོ་ལྟ་སྐྲག་དགོས་པའི་སྐྱེས་པ་ཞིག་འགྲོ་གིན་འགྲོ་གིན་སྐད་ཆེན་པོས་ངུ་བཞིན་པ་མཐོང་།
དབྱར་དུས་ས་སྲོས་མཚམས་སུ་ཁོས་བུ་མོ་འཁྲིད་དེ་དུར་སར་འགྲོ་བ་དང་། ས་རུབ་
རྗེས་གཞི་ནས་ལོག་ཡོང་ཞིང་། དེ་དུས་ཐང་སྡེར་ཐོག་པི་ནེའི་སྒེའུ་ཁུང་ཁོ་ནར་སྒྲོན་འོད་ལྷག་ཡོད།
ཁོ་པའི་སྐྱོ་གདུང་མཉམ་མྱོང་བྱེད་མཁན་སུ་ཡང་མེད་པ་དེས་བློ་ཁ་མི་ཁེངས་སྟབས་
སྐབས་འགར་ཁོ་པ་མགྲོན་ཁང་གི་གནས་མོ་ལྕམ་སྐུ་ལེ་ཧྥང་སོ་ཝའི་སར་སོང་ནས་འདས་
མོའི་སྐོར་སྨྲ་བ་ཤོད་དགོས་བསམ། འོན་ཀྱང་གནས་མོས་ནི་ཁོ་པའི་སྐད་ཆ་ཟོལ་ཙམ་
གྱིས་ཉན་པ་ལས་སེམས་ལ་མི་འཇོག ཁོང་ལ་ཡང་སོ་སོའི་སེམས་ཁྲལ་ཡོད་དེ། གང་
ལགས་ཤེ་ན་སྐུ་ཞབས་ལེ་ཧོས་ཀྱང “སྟབས་བདེའི་ཚོང་གཉེར” ཞེས་པའི་ཤིང་རྟ་འཁོར་
ལོའི་ཀུང་སི་ཞིག་དངོས་སུ་བཙུགས། དབྱི་ཝེར་ནི་ཚོང་ཟོག་ཚབ་ཉོ་མཁས་པ་ལ་སྐད་
གྲགས་ཡོད་པས་གླ་ཕོགས་སྤོར་རྒྱུའི་རེ་བ་བཏོན་པ་མ་ཟད། ད་དུང་སྦྱིན་བདག་སྤོ་རྒྱུའི་
འཇིགས་སྐུལ་བྱས།
ཉིན་ཞིག་ཆ་ལི་ཨར་ཀེ་ཡི་ཁྲོམ་རར་བཞོན་རྟ་བཙོང་བར་འགྲོ་སྐབས་ད་ཆ་ཁོ་པ་འ་
ཆད་འུ་ཐུག་ལ་གྱུར་ནས་མཐའ་མའི་ཐབས་ཤེས་དེ་ཡིན་དེ་གར་རུ་ཏོ་ཧྥུ་ཐུག
དགྲ་ཟླ་གདོང་ཐུག་བརྒྱབ་པས་སྐྱེས་པ་གཉིས་ཀ་ངོ་གདོང་ཐལ་མདོག་ཏུ་གྱུར།
མ་གྲོངས་སྐབས་ཁོ་པས་མིང་བྱང་ཙམ་ལས་བསྐྱལ་མེད་པས་ཁོས་ངག་ཐན་ཐུན་ངང་
ཨི་དགོངས་སེལ་ཞུས། དེ་ནས་ཁོས་སྤོབས་པ་རྙེད་དེ་སྣང་མེད་དུ་བོར་བ་དང་ཐ་ན་ངོ་ཚ་མེད་
པར་ཆ་ལི་ཆང་ཁང་ནང་དུ་སྦི་རག་དེ་ནི་ཟླ་བ་བརྒྱད་པའི་ནང་ཡིན་པས་གནམ་གཤིས་
ལྷག་པར་ཚ་འཐུང་བར་གདན་དྲངས།
རུ་ཏོ་ཧྥུ་ཆ་ལིའི་ཁ་སྤྲོད་དུ་བསྡད། གྲུ་མོ་ཅོག་ཙེའི་ཐོག་བཙུགས། ཐ་མ་སི་ཀལ་འཐེན་
བཞིན་སྐད་ཆའི་སྒོ་མོ་ཕྱེ། ཁོ་མོས་དགའ་མྱོང་བའི་མི་དེའི་ངོ་གདོང་ལ་ལྟ་བའི་ཚེ་ཆ་ལི་
མནོ་བསམ་གྱི་དྲ་བའི་ནང་ཚུད། ཁོའི་ལུས་སྟེང་ནས་སླར་ཡང་ཁོ་མོའི་ཆ་ཤས་ཤིག་མཐོང་
བའི་སྣང་བ་འཆར། དེ་ནི་ཧ་ལས་དགོས་པའི་གནས་ཚུལ་ཞིག་སྟེ། ཁོ་པ་རང་ཉིད་རུ་ཏོ་ཧྥུ་
ཡིན་ན་ཅི་མ་རུང་སྙམ།
རུ་ཏོ་ཧྥུས་མུ་མཐུད་ལོ་འབྲས་དང་། སྒོ་ཕྱུགས། ལུད་སོགས་འབྲེལ་མེད་ཀྱི་སྐད་ཆ་
མང་པོ་ཞིག་བཤད་དེ་སྔར་སོང་གི་གནས་ཚུལ་བརྗོད་པའི་བར་སྟོང་ཕྲ་མོ་ཙམ་ཡང་མི་
སྟེར། ཆ་ལིས་ཁོའི་སྐད་ཆ་ཉན་གྱི་མེད་པ་རུ་ཏོ་ཧྥུ་ལའང་དོ་སྣང་བྱུང་ཞིང་། ཁོའི་ངོ་གདོང་
གི་རྣམ་འགྱུར་ཐོག་ནས་སྔར་སོང་གི་དྲན་གསོ་མང་པོ་ཞིག་ཁོའི་ཀླད་པའི་ནང་འཆར་
བཞིན་ཡོད་པ་རྟོགས། ཆ་ལིའི་ངོ་གདོང་རིམ་བཞིན་དམར་པོར་གྱུར། སྣ་གཤོག་འགུལ་
ཇེ་མགྱོགས་སུ་སོང་། སྨྲ་མཆུ་འདར་སིག་སིག་བྱེད། རེ་ཞིག་གི་ཚེ་ཁོའི་ངམ་གནག་གི་ངོ་
གདོང་ལས་ཁྲོ་ཉམས་རབ་ཏུ་མངོན་པ་དང་འདྲེན་བྱེད་འབུར་ཚུགས་སུ་རུ་ཏོ་དྷུ་ལ་བལྟས་
ནས་ཡོད་པས་ཁོ་པ་སྐྲག་ནས་སྐད་ཆ་ཡང་ཤོད་མཚམས་ཆད། དེ་ནས་ཡུན་རིང་མ་སོང་
བར་བློ་ཕམ་ཡི་ཆད་དང་སེམས་ཤུགས་གང་ཡང་མེད་པའི་རྣམ་འགྱུར་ཁོའི་ངོ་གདོང་ཐོག་སླར་གསོ་བྱས།
ཆ་ལི་ན་རེ། ང་ཁྱོད་ལ་ཁོང་ཁྲོ་མི་ཟ་ཟེར།
རུ་ཏོ་ཧྥུ་ཁ་མི་གྲག་པར་བསྡད། ཆ་ལི་ལག་པས་མགོ་བོ་སྐྱོར། ཤུགས་ཟད་ནུས་མེད།
གདུང་བ་ཚད་ལས་འདས་པ། ཅི་བྱ་གཏོལ་བྲལ་གྱི་སྐད་གདངས་ཐོག་ནས་མུ་མཐུད་དེ་ན་
རེ། རེད། ད་ཆ་ང་ཁྱོད་ལ་ཁོང་ཁྲོ་མི་ཟ་ཞེས་དང་། ཐ་ན་ཁོས་གཏན་ནས་བརྗོད་མ་མྱོང་
བའི་སྐད་ཆ་ཐམས་ཅད་ལས་རེད་ཟེར།
ལས་དབང་གི་ཁ་ལོ་གཅུན་མཁན་ཡིན་པའི་རུ་ཏོ་ཧྥུས་ཕ་རོལ་པོ་ཐབས་རྡུགས་པོ་
དེ་འདྲ་ཞིག་ལ་གྱུར་པ་དང་ད་དུང་སྐད་ཆ་དེ་འདྲ་ཤོད་པ་ནི་འདར་མ་དགོད་བྲོ་དགོས་པ་
ཞིག་དང་། ཐ་ན་ཁ་སྐྱེངས་དགོས་པ་ཞིག་ཏུ་མཐོང་།
ཉིན་གཉིས་པར་ཆ་ལི་མེ་ཏོག་ལྡུམ་རའི་བསིལ་གཡབ་འོག་ཏུ་སླེབས་ནས་རྐུབ་
སྟེགས་རིང་པོའི་ཐོག་བསྡད། ཉི་འོད་ཤིང་གི་དྲ་མིག་ནང་ལས་འཕྲོས་ནས་རྒུན་འབྲུམ་ལོ་
མའི་གྲིབ་མ་ས་ངོས་སུ་ལྷུང་། བ་སྤུ་མེ་ཏོག་ལས་ནི་བསུང་ཞིམ་འཐུལ། ནམ་མཁའ་གཡའ་
དག འབུ་བྱང་པ་རབ་ཏུ་བཞད་པའི་མེ་ཏོག་ལུག་མཉེའི་ཁྲོད་དུ་ཟིར་ཟིར་སྒྲོག་བཞིན་
འཕུར། ཆ་ལི་ནི་ལང་ཚོ་རབ་ཏུ་རྒྱས་པའི་སྐྱེ་བོ་བཞིན་སེམས་སྡུག་གི་མཚོ་མོ་འཁྱིལ་བའི་
ཆུ་གཏེར་ནང་རབ་རིབ་བརྩེ་དུང་གི་རྦ་རླབས་རབ་ཏུ་རྒོད་པས་དབུགས་ཀྱང་རྔུབ་གཏོང་མི་ཐུབ།
ཆུ་ཚོད་བདུན་པ་ཟིན་སོང་། ཕྱི་དྲོའི་རིང་པ་ཕ་མཐོང་རྒྱུ་མེད་པས་བུ་མོ་ཆུང་ཆུང་
པིལ་ཐེ་པ་ཕ་དགོང་ཟས་ལ་འབོད་པར་ཡོང་།
ཁོའི་མགོ་བོ་གན་རྐྱལ་དུ་གྱང་ལ་བསྙེས། མིག་གཉིས་བཙུམས་ཤིང་ཁ་ནི་གདངས།
ལག་པར་སྐྲ་ལོ་ནག་པོ་ཆུན་པོ་ཞིག་ཐོགས་
ཁོ་མོ་ན་རེ། པཱ་ལགས། ཕེབས་དོ་ཟེར།
བུ་མོའི་སེམས་ལ་པ་ཕས་མོ་ལ་ཀུ་རེ་རྩེད་པ་རེད་སྙམ་ནས་དལ་བུར་ཕུད་པ་ན་ཁོ་ས་
སྟེང་དུ་འགྱེལ། ད་བྱེད་དུས་ཁོ་གྲོངས་ཟིན།
ཆུ་ཚོད་སོ་དྲུག་སོང་རྗེས་སྨན་གཉེར་དཀའ་བཅུ་པས་གདན་འདྲེན་ཞུས་པ་ལྟར་སྐུ་
ཞབས་ཁ་ཎེ་ཝེ་དེ་གར་འབྱོར་ནས་རོ་བཀྲ་གཤགས་པ་ན་ནད་གཞི་གང་ཡང་མ་རྙེད།
རྒྱུ་ནོར་ཡོད་ཚད་བཙོངས་ཟིན་རྗེས་ཧྥ་སྒོར་བཅུ་གཉིས་དང་སྐར་མ་དོན་ལྔ་ལས་
ལྷག་མེད་པ་དེས་སྲས་མོ་བྷོ་ཝ་རི་རྨོ་མོའི་ཁྱིམ་དུ་འགྲོ་བའི་ལམ་གྲོན་ཏག་ཏག་འདང་།
ལོ་དེར་སེམས་བཟང་ཅན་གྱི་ལྕམ་སྐུ་བགྲེས་མོ་ཡང་གྲོངས། ཡབ་ཆེན་ལུ་ཨའོ་གྲིབ་སྐྱོན་
ཕོག་ནས་རང་རྐྱ་མི་འཕེར་བས་བུ་མོ་ཆུང་ཆུང་དེ་ཨ་སྲུ་ཞིག་གིས་ལྟ་སྐྱོང་བྱས། ཨ་སྲུ་
ཤིན་ཏུ་དབུལ་བས་མཐར་ཁོ་མོ་སྲིང་སྐུད་བཟོ་གྲྭ་ཞིག་ཏུ་བསྐྱལ་ཏེ་རང་ཁ་རང་གིས་གསོ་འགོ་ཚུགས།
བྷོ་ཝ་རི་གྲོངས་རྗེས་སྔ་ཕྱིར་སྨན་པ་གསུམ་ཡུང་གྲོང་དུ་སྨན་ཁང་འཛུགས་པར་
སླེབས། འོན་ཀྱང་ཡུན་རིང་མ་འགོར་བར་སྐུ་ཞབས་ཧའོ་མེ་ཡིས་མཐར་སྐྲོད་བཏང་ནས་སུ་
ཡང་རྐང་པ་ཚུགས་མ་ཐུབ། ཧའོ་མེ་ཡི་ཚོང་གཉེར་ཧ་ཅང་དར་ཞིང་ཉོ་མཁན་ཤིན་ཏུ་མང་
བས་དབང་འཛིན་ལས་ཁུངས་ཀྱིས་ཁོ་ལ་དགྲ་གསོག་མི་ཕོད་པ་དང་གླེང་ཕྱོགས་ཀྱིས་ཁོ་ལ་འགེབས་སྲུང་བྱེད།
ཡུན་རིང་མ་སོང་བར་ཁོ་ལ་རྒྱ་གྲམ་གཟེངས་བསྟོད་རྟགས་མ་ཐོབ་བོ། །
༢༠༡༨ལོའི་ཟླ༨པའི་ཚེས༡༨ཉིན་བོད་ཟླ༧པའི་ཚེས༧ཉིན་པེ་ཅིང་ཧོ་ཕིང་ལི་མགྲོན་
ཁང་དུ་ཐོག་མའི་མ་ཟིན་བསྒྱུར་གྲུབ།
༢༠༢༨ལོའི་ཟླ༡༡པའི་ཚེས༢༥ཉིན་ལྷ་ལྡན་རང་སྤྱིལ་དུ་ཐོག་མའི་ཞུས་དག་གྲུབ།
༢༠༢༠ལོའི་ཟླ༤པའི་ཚེས༦ཉིན་ལྷ་ལྡན་རང་སྤྱིལ་སྨོན་སྐྱིད་གླིང་དུ་མཐའ་ཞུས་ལེགས་
པར་གྲུབ་པ་དགེའོ། 